<!--
title: FASCICOLO 121. L’EPOCA DEL CONFERIMENTO DI MICAEL
description: 
published: true
date: 2023-5-17T0:8:53Z
tags: the urantia book—papers
editor: ckeditor
dateCreated: 2022-8-9T11:58:41Z
-->

<p class="v-card v-sheet theme--light grey lighten-3 px-2 mb-4">© 2006 Urantia Foundation</p>
<figure class="table chapter-navigator">
  <table>
    <tbody>
      <tr>
        <td>
        <a href="/it/The_Urantia_Book/120">
          <span class="mdi mdi-arrow-left-drop-circle"></span><span class="pl-2">Fascicolo 120. Il conferimento di Micael su Urantia</span>
        </a>
        </td>
        <td>
        <a href="/it/The_Urantia_Book/Index">
          <span class="mdi mdi-book-open-variant"></span><span class="pl-2">Indice</span>
        </a>
        <br>
        <a href="/it/The_Urantia_Book_Multiple/121">
          <span class="mdi mdi-view-parallel"></span><span class="pl-2">Versione multipla</span>
        </a>
        </td>
        <td>
        <a href="/it/The_Urantia_Book/122">
          <span class="pr-2">Fascicolo 122. La nascita e l’infanzia di Gesù</span><span class="mdi mdi-arrow-right-drop-circle"></span>
        </a>
        </td>
      </tr>
    </tbody>
  </table>
</figure>
<p style="text-align: center;">
<audio controls="controls" style="width:100%;max-width:400px;" preload="none">
<source src="/audio/audio_it/ub_121.mp3" type="audio/mpeg">
</audio>
</p>
<span id="p0"><a href="#p0" class="toc-anchor">¶</a> </span>
<p id="p0_1"><sup><small><a href="/it/The_Urantia_Book/121#p0_1">121:0.1</a></small></sup>  IO SONO l’intermedio secondario un tempo assegnato all’apostolo Andrea, agente sotto la supervisione di una commissione di dodici membri della Fratellanza Unita degli Intermedi di Urantia, patrocinata congiuntamente dal capo che presiede il nostro ordine e dal Melchizedek registratore, e sono autorizzato a redigere il racconto delle attività della vita di Gesù di Nazaret, quali sono state osservate dal mio ordine di creature terrestri e quali furono in seguito parzialmente messe per iscritto dal soggetto umano di cui ero il custode temporale. Sapendo come il suo Maestro evitava scrupolosamente di lasciare dietro di sé documenti scritti, Andrea rifiutò fermamente di produrre copie della sua narrazione scritta. Un atteggiamento simile da parte degli altri apostoli di Gesù ritardò considerevolmente la redazione dei Vangeli.</p>
<h2 id="p1" class="toc-header"><a href="#p1" class="toc-anchor">¶</a> 1. L’OCCIDENTE NEL PRIMO SECOLO DOPO CRISTO </h2>
<p id="p1_1"><sup><small><a href="/it/The_Urantia_Book/121#p1_1">121:1.1</a></small></sup>  Gesù non è venuto in questo mondo durante un’epoca di decadenza spirituale. Al momento della sua nascita Urantia viveva una rinascita del pensiero spirituale e della vita religiosa quali non aveva conosciuto in tutta la sua precedente storia postadamica né ha vissuto in nessun’altra epoca dopo di allora. Quando Micael s’incarnò su Urantia, il mondo presentava per il conferimento del Figlio Creatore le condizioni più favorevoli che fossero mai prevalse in precedenza o che si siano presentate in seguito. Nei secoli immediatamente precedenti a quest’epoca la cultura e la lingua greche si erano diffuse nell’Occidente e nel vicino Oriente, e gli Ebrei, essendo una razza levantina di natura parte occidentale e parte orientale, erano eminentemente qualificati per utilizzare questo quadro culturale e linguistico per l’efficace diffusione di una nuova religione sia in Oriente che in Occidente. Queste circostanze molto favorevoli erano ancor più accresciute dalla tollerante politica di governo del mondo mediterraneo da parte dei Romani.</p>
<p id="p1_2"><sup><small><a href="/it/The_Urantia_Book/121#p1_2">121:1.2</a></small></sup>  Tutta questa combinazione d’influenze mondiali è bene illustrata dalle attività di Paolo, il quale, avendo la cultura religiosa di un Ebreo tra gli Ebrei, proclamò il vangelo di un Messia ebreo in lingua greca, mentre lui stesso era un cittadino romano<sup id="cite1"><a href="#fn1">[1]</a></sup><sup id="cite2"><a href="#fn2">[2]</a></sup><sup id="cite3"><a href="#fn3">[3]</a></sup>.</p>
<p id="p1_3"><sup><small><a href="/it/The_Urantia_Book/121#p1_3">121:1.3</a></small></sup>  Niente di simile alla civiltà del tempo di Gesù è stata vista in Occidente prima o dopo quest’epoca. La civiltà europea fu unificata e coordinata sotto una triplice influenza straordinaria:</p>
<p id="p1_4"><sup><small><a href="/it/The_Urantia_Book/121#p1_4">121:1.4</a></small></sup>  1. I sistemi politici e sociali romani.</p>
<p id="p1_5"><sup><small><a href="/it/The_Urantia_Book/121#p1_5">121:1.5</a></small></sup>  2. La lingua e la cultura della Grecia — e, in una certa misura, la sua filosofia.</p>
<p id="p1_6"><sup><small><a href="/it/The_Urantia_Book/121#p1_6">121:1.6</a></small></sup>  3. L’influenza in rapida espansione degli insegnamenti morali e religiosi degli Ebrei.</p>
<p id="p1_7"><sup><small><a href="/it/The_Urantia_Book/121#p1_7">121:1.7</a></small></sup>  Quando nacque Gesù l’intero mondo mediterraneo era un impero unificato. Per la prima volta nella storia del mondo buone strade collegavano i numerosi centri maggiori. I mari erano sgombri dai pirati ed una grande era di commerci e di viaggi stava avanzando rapidamente. L’Europa non ha più goduto un periodo simile di viaggi e di commerci fino al diciannovesimo secolo dopo Cristo.</p>
<p id="p1_8"><sup><small><a href="/it/The_Urantia_Book/121#p1_8">121:1.8</a></small></sup>  Nonostante la pace interna e la prosperità superficiale del mondo greco-romano, la maggior parte degli abitanti dell’impero languiva nello squallore e nella povertà. La classe superiore, poco numerosa, era ricca; una classe inferiore povera e miserabile comprendeva la massa dell’umanità. In quei tempi non c’era una classe media felice e prospera; questa classe aveva appena cominciato a fare la sua apparizione nella società romana.</p>
<p id="p1_9"><sup><small><a href="/it/The_Urantia_Book/121#p1_9">121:1.9</a></small></sup>  Le prime lotte tra gli Stati in espansione dei Romani e dei Parti erano state concluse in un passato allora recente, lasciando la Siria nelle mani dei Romani. Ai tempi di Gesù, la Palestina e la Siria stavano godendo di un periodo di prosperità, di relativa pace e di rapporti commerciali molto estesi con i paesi sia dell’Oriente che dell’Occidente.</p>
<h2 id="p2" class="toc-header"><a href="#p2" class="toc-anchor">¶</a> 2. IL POPOLO EBREO </h2>
<p id="p2_1"><sup><small><a href="/it/The_Urantia_Book/121#p2_1">121:2.1</a></small></sup>  Gli Ebrei facevano parte dell’antica razza Semitica, che includeva anche i Babilonesi, i Fenici ed i più recenti nemici di Roma, i Cartaginesi. Nella parte iniziale del primo secolo dopo Cristo gli Ebrei erano il gruppo più influente dei popoli semitici, e si trovavano ad occupare una posizione geografica particolarmente strategica nel mondo, quale era governato in quel tempo ed organizzato per il commercio.</p>
<p id="p2_2"><sup><small><a href="/it/The_Urantia_Book/121#p2_2">121:2.2</a></small></sup>  Molte delle grandi vie che collegavano le nazioni dell’antichità passavano per la Palestina, che divenne così il punto d’incontro, o il crocevia stradale, di tre continenti. I viaggi, il commercio e gli eserciti di Babilonia, Assiria, Egitto, Siria, Grecia, Partia e Roma passarono in successione per la Palestina. Da tempi immemorabili molte strade carovaniere provenienti dall’Oriente passavano per qualche parte di questa regione andando verso i rari buoni porti dell’estremità orientale del Mediterraneo, da dove le navi trasportavano i loro carichi in tutto l’Occidente marittimo. E più della metà di questo traffico carovaniero passava per la piccola città di Nazaret in Galilea, o in prossimità di essa.</p>
<p id="p2_3"><sup><small><a href="/it/The_Urantia_Book/121#p2_3">121:2.3</a></small></sup>  Benché la Palestina fosse la terra d’origine della cultura religiosa ebraica e la culla del Cristianesimo, gli Ebrei erano sparsi per il mondo intero, abitavano in molte nazioni e praticavano il commercio in tutte le province degli Stati romano e parto.</p>
<p id="p2_4"><sup><small><a href="/it/The_Urantia_Book/121#p2_4">121:2.4</a></small></sup>  La Grecia fornì una lingua ed una cultura, Roma costruì le strade ed unificò un impero, ma la dispersione degli Ebrei, con più di duecento sinagoghe e le loro comunità religiose ben organizzate sparse qua e là in tutto il mondo romano, fornì i centri culturali dove il nuovo vangelo del regno dei cieli trovò accoglienza iniziale e da dove si diffuse successivamente sino alle parti più lontane del mondo.</p>
<p id="p2_5"><sup><small><a href="/it/The_Urantia_Book/121#p2_5">121:2.5</a></small></sup>  Ogni sinagoga ebrea tollerava una frangia di credenti Gentili, uomini “devoti” o “timorosi di Dio”, ed è tra questa frangia di proseliti che Paolo operò la maggior parte delle sue prime conversioni al Cristianesimo<sup id="cite4"><a href="#fn4">[4]</a></sup><sup id="cite5"><a href="#fn5">[5]</a></sup>. Anche il tempio di Gerusalemme aveva il suo cortile riccamente adornato per i Gentili. La cultura, il commercio ed il culto di Gerusalemme e di Antiochia erano legati molto strettamente. Ed è ad Antiochia che i discepoli di Paolo furono chiamati per la prima volta “Cristiani”<sup id="cite6"><a href="#fn6">[6]</a></sup>.</p>
<p id="p2_6"><sup><small><a href="/it/The_Urantia_Book/121#p2_6">121:2.6</a></small></sup>  La centralizzazione del culto ebraico del tempio a Gerusalemme costituiva allo stesso tempo il segreto della sopravvivenza del loro monoteismo e la promessa di alimentare e diffondere nel mondo un concetto nuovo ed ampliato di quel Dio unico di tutte la nazioni e Padre di tutti i mortali. Il servizio del tempio a Gerusalemme rappresentava la sopravvivenza di un concetto culturale religioso di fronte alla rovina di una successione di sovrani nazionali Gentili e persecutori razziali.</p>
<p id="p2_7"><sup><small><a href="/it/The_Urantia_Book/121#p2_7">121:2.7</a></small></sup>  Il popolo ebreo di quest’epoca, sebbene fosse sotto la sovranità romana, godeva di un considerevole grado di autogoverno, e ricordando le gesta eroiche di liberazione allora recenti, compiute da Giuda Maccabeo e dai suoi immediati successori, fremeva nell’attesa dell’apparizione molto prossima di un liberatore ancora più grande, il Messia a lungo atteso.<sup id="cite7"><a href="#fn7">[7]</a></sup></p>
<p id="p2_8"><sup><small><a href="/it/The_Urantia_Book/121#p2_8">121:2.8</a></small></sup>  Il segreto della sopravvivenza della Palestina, regno degli Ebrei, come Stato semiindipendente, era avvolto nella politica estera del governo romano, che desiderava mantenere il controllo della grande via palestinese di transito tra la Siria e l’Egitto, come pure dei terminali occidentali delle vie carovaniere tra l’Oriente e l’Occidente. Roma non voleva che sorgesse una qualche potenza nel Levante che potesse frenare la sua espansione futura in queste regioni. La politica d’intrighi che aveva per oggetto di opporre la Siria Seleucide e l’Egitto dei Tolomei richiedeva il mantenimento della Palestina come uno Stato separato e indipendente. La politica romana, la degenerazione dell’Egitto e l’indebolimento progressivo dei Seleucidi di fronte al potere crescente dei Parti spiegano perché, per parecchie generazioni, un piccolo e debole gruppo di Ebrei sia stato capace di conservare la propria indipendenza sia contro i Seleucidi al nord che contro i Tolomei al sud. Gli Ebrei attribuivano questa fortuita libertà ed indipendenza dal governo politico dei popoli circostanti più potenti al fatto di essere il “popolo eletto”, all’intervento diretto di Yahweh<sup id="cite8"><a href="#fn8">[8]</a></sup>. Un tale atteggiamento di superiorità razziale rese loro ancor più difficile sopportare la sovranità romana quando questa infine si abbatté sul loro paese. Ma anche in questo triste momento gli Ebrei rifiutarono di capire che la loro missione mondiale era spirituale, non politica.</p>
<p id="p2_9"><sup><small><a href="/it/The_Urantia_Book/121#p2_9">121:2.9</a></small></sup>  Gli Ebrei erano particolarmente apprensivi e sospettosi all’epoca di Gesù perché erano allora governati da uno straniero, Erode l’Idumeo, che si era impadronito della sovranità sulla Giudea ingraziandosi abilmente i governatori romani<sup id="cite9"><a href="#fn9">[9]</a></sup>. E benché Erode professasse fedeltà alle osservanze cerimoniali ebraiche, si mise a costruire dei templi per numerosi strani dei.</p>
<p id="p2_10"><sup><small><a href="/it/The_Urantia_Book/121#p2_10">121:2.10</a></small></sup>  Le relazioni amichevoli di Erode con i governatori romani permettevano agli Ebrei di viaggiare sicuri nel mondo ed aprivano così la strada ad una maggiore penetrazione ebraica anche nelle regioni lontane dell’Impero Romano e nelle nazioni straniere, con le quali Roma aveva dei trattati, portando il nuovo vangelo del regno dei cieli. Anche il regno di Erode contribuì molto all’ulteriore mescolanza delle filosofie ebraica ed ellenistica.</p>
<p id="p2_11"><sup><small><a href="/it/The_Urantia_Book/121#p2_11">121:2.11</a></small></sup>  Erode costruì il porto di Cesarea, che contribuì ancor più a fare della Palestina il crocevia del mondo civilizzato. Egli morì nell’anno 4 a.C., e suo figlio Erode Antipa governò la Galilea e la Perea durante la giovinezza ed il ministero di Gesù, fino all’anno 39 dopo Cristo. Come suo Padre, Antipa era un grande costruttore. Egli ricostruì molte città della Galilea, compreso l’importante centro commerciale di Sefforis.</p>
<p id="p2_12"><sup><small><a href="/it/The_Urantia_Book/121#p2_12">121:2.12</a></small></sup>  I Galilei non godevano del pieno favore dei capi religiosi e degli insegnanti rabbinici di Gerusalemme. Quando nacque Gesù la Galilea era più gentile che ebrea.</p>
<h2 id="p3" class="toc-header"><a href="#p3" class="toc-anchor">¶</a> 3. TRA I GENTILI </h2>
<p id="p3_1"><sup><small><a href="/it/The_Urantia_Book/121#p3_1">121:3.1</a></small></sup>  Sebbene le condizioni economiche e sociali dello Stato romano non fossero dell’ordine più elevato, la pace interna e la prosperità generale erano propizie al conferimento di Micael. Nel primo secolo dopo Cristo la società del mondo mediterraneo era formata da cinque classi sociali ben definite:</p>
<p id="p3_2"><sup><small><a href="/it/The_Urantia_Book/121#p3_2">121:3.2</a></small></sup>  1. <i>L’aristocrazia.</i> Le classi superiori con denaro e potere ufficiali, i gruppi privilegiati e dirigenti.</p>
<p id="p3_3"><sup><small><a href="/it/The_Urantia_Book/121#p3_3">121:3.3</a></small></sup>  2. <i>I gruppi d’affari. </i>I principi mercanti ed i banchieri, i commercianti — i grandi importatori ed esportatori — i mercanti internazionali.</p>
<p id="p3_4"><sup><small><a href="/it/The_Urantia_Book/121#p3_4">121:3.4</a></small></sup>  3. <i>La classe media poco numerosa.</i> Benché questo gruppo fosse veramente ristretto, era molto influente e fornì la spina dorsale morale della Chiesa cristiana primitiva, che incoraggiò questi gruppi a continuare nei loro vari mestieri e commerci. Tra gli Ebrei, molti Farisei appartenevano a questa classe di commercianti.</p>
<p id="p3_5"><sup><small><a href="/it/The_Urantia_Book/121#p3_5">121:3.5</a></small></sup>  4. <i>Il proletariato libero.</i> Questo gruppo aveva una condizione sociale molto bassa o insignificante. Benché fieri della loro libertà, gli appartenenti a questo gruppo erano molto svantaggiati perché erano costretti a competere con la manodopera degli schiavi. Le classi superiori li consideravano con disprezzo, ritenendoli inutili salvo che per la “riproduzione”.</p>
<p id="p3_6"><sup><small><a href="/it/The_Urantia_Book/121#p3_6">121:3.6</a></small></sup>  5. <i>Gli schiavi.</i> Metà della popolazione dello Stato romano era composta da schiavi; molti di loro erano individui superiori e si facevano rapidamente strada tra il proletariato libero ed anche nel commercio. La maggior parte di loro era mediocre e molto inferiore.</p>
<p id="p3_7"><sup><small><a href="/it/The_Urantia_Book/121#p3_7">121:3.7</a></small></sup>  La schiavitù, anche di popoli superiori, era una caratteristica delle conquiste militari romane. Il potere del padrone sul suo schiavo era assoluto. La Chiesa cristiana primitiva era largamente composta dalle classi inferiori e da questi schiavi.</p>
<p id="p3_8"><sup><small><a href="/it/The_Urantia_Book/121#p3_8">121:3.8</a></small></sup>  Gli schiavi superiori ricevevano spesso dei salari e risparmiando i loro guadagni potevano acquistare la loro libertà. Molti di questi schiavi emancipati si elevarono ad alte posizioni nello Stato, nella Chiesa e nel mondo degli affari. E furono proprio queste possibilità che resero la Chiesa cristiana primitiva così tollerante verso questa forma modificata di schiavitù.</p>
<p id="p3_9"><sup><small><a href="/it/The_Urantia_Book/121#p3_9">121:3.9</a></small></sup>  Nel primo secolo dopo Cristo non c’erano problemi sociali molto estesi nell’Impero Romano. La maggior parte della popolazione si considerava come appartenente a quel gruppo in cui casualmente era nata. C’era sempre una porta aperta attraverso la quale gli individui dotati e capaci potevano elevarsi dagli strati inferiori a quelli superiori della società romana, ma la gente era generalmente contenta del proprio rango sociale. Non c’era coscienza di classe, né essi consideravano queste distinzioni di classe come ingiuste o cattive. Il Cristianesimo non era in alcun senso un movimento economico avente per scopo il miglioramento delle miserie delle classi inferiori.</p>
<p id="p3_10"><sup><small><a href="/it/The_Urantia_Book/121#p3_10">121:3.10</a></small></sup>  Sebbene le donne godessero di maggior libertà in tutto l’Impero Romano rispetto alla loro posizione limitata in Palestina, la devozione familiare e l’affetto naturale degli Ebrei superavano di gran lunga quelli del mondo dei Gentili.</p>
<h2 id="p4" class="toc-header"><a href="#p4" class="toc-anchor">¶</a> 4. LA FILOSOFIA DEI GENTILI </h2>
<p id="p4_1"><sup><small><a href="/it/The_Urantia_Book/121#p4_1">121:4.1</a></small></sup>  Dal punto di vista morale i Gentili erano un po’ inferiori agli Ebrei, ma esisteva nel cuore dei Gentili più nobili un vasto terreno di bontà naturale ed un affetto umano potenziale in cui era possibile al seme del Cristianesimo germogliare e produrre un abbondante raccolto di carattere morale e di realizzazione spirituale. Il mondo dei Gentili era allora dominato da quattro grandi filosofie, tutte più o meno derivate dal Platonismo iniziale dei Greci. Queste scuole di filosofia erano:</p>
<p id="p4_2"><sup><small><a href="/it/The_Urantia_Book/121#p4_2">121:4.2</a></small></sup>  1. <i>Gli Epicurei.</i> Questa scuola di pensiero era consacrata alla ricerca della felicità. I migliori Epicurei non si abbandonavano ad eccessi sensuali. Questa dottrina contribuì almeno a liberare i Romani da una forma nefasta di fatalismo; essa insegnava che gli uomini potevano fare qualcosa per migliorare la loro condizione terrena. Essa combatteva efficacemente la superstizione ignorante.</p>
<p id="p4_3"><sup><small><a href="/it/The_Urantia_Book/121#p4_3">121:4.3</a></small></sup>  2. <i>Gli Stoici.</i> Lo Stoicismo era la filosofia superiore delle classi più elevate. Gli Stoici credevano che una Ragione-Destino regolatrice dominasse tutta la natura. Essi insegnavano che l’anima dell’uomo era divina ed imprigionata nel corpo cattivo di natura fisica. L’anima dell’uomo raggiungeva la libertà vivendo in armonia con la natura, con Dio; così la virtù diveniva la sua stessa ricompensa. Lo Stoicismo si elevò ad una moralità sublime, ad ideali che non furono mai superati dopo di allora da alcun sistema di filosofia puramente umano. Mentre gli Stoici professavano di essere la “discendenza di Dio”, non riuscirono a conoscerlo e dunque a trovarlo<sup id="cite10"><a href="#fn10">[10]</a></sup>. Lo Stoicismo restò una filosofia; non divenne mai una religione. I suoi adepti cercavano di sintonizzare le loro menti con l’armonia della Mente Universale, ma non giunsero a considerare se stessi come i figli di un Padre amorevole. Paolo era fortemente incline allo Stoicismo quando scrisse: “In qualunque condizione mi trovi, ho imparato ad esserne contento<sup id="cite11"><a href="#fn11">[11]</a></sup>.”</p>
<p id="p4_4"><sup><small><a href="/it/The_Urantia_Book/121#p4_4">121:4.4</a></small></sup>  3. <i>I Cinici.</i> Benché i Cinici facessero risalire la loro filosofia a Diogene di Atene, derivavano gran parte della loro dottrina dalle vestigia degli insegnamenti di Machiventa Melchizedek. In passato il Cinismo era stato più una religione che una filosofia. Almeno i Cinici resero democratica la loro religione-filosofia. Nelle campagne e sulle piazze dei mercati essi predicavano continuamente la loro dottrina che “l’uomo poteva salvarsi se voleva”. Essi predicavano la semplicità e la virtù e spingevano gli uomini ad affrontare la morte senza paura. Questi predicatori Cinici itineranti contribuirono molto a preparare il popolo spiritualmente affamato alla venuta dei successivi missionari cristiani. Il loro piano di predicazione popolare seguiva molto il modello delle Epistole di Paolo ed era in accordo con il suo stile.</p>
<p id="p4_5"><sup><small><a href="/it/The_Urantia_Book/121#p4_5">121:4.5</a></small></sup>  4. <i>Gli Scettici.</i> Lo scetticismo affermava che la conoscenza era fallace e che la convinzione e la certezza erano impossibili. Era un atteggiamento puramente negativo e non si diffuse mai molto.</p>
<p id="p4_6"><sup><small><a href="/it/The_Urantia_Book/121#p4_6">121:4.6</a></small></sup>  Queste filosofie erano semireligiose; erano spesso fortificanti, etiche e nobilitanti, ma il loro livello era generalmente troppo elevato per il popolo comune. Ad eccezione forse del Cinismo, esse erano filosofie per i forti ed i sapienti, non religioni di salvezza anche per i poveri e i deboli.</p>
<h2 id="p5" class="toc-header"><a href="#p5" class="toc-anchor">¶</a> 5. LE RELIGIONI DEI GENTILI </h2>
<p id="p5_1"><sup><small><a href="/it/The_Urantia_Book/121#p5_1">121:5.1</a></small></sup>  Nel corso delle ere precedenti la religione era stata principalmente un affare della tribù o della nazione; essa non era stata spesso una materia d’interesse per l’individuo. Gli dei erano tribali o nazionali, non personali. Questi sistemi religiosi non portavano affatto soddisfazione alle aspirazioni spirituali individuali della persona comune.</p>
<p id="p5_2"><sup><small><a href="/it/The_Urantia_Book/121#p5_2">121:5.2</a></small></sup>  Ai tempi di Gesù le religioni dell’Occidente comprendevano:</p>
<p id="p5_3"><sup><small><a href="/it/The_Urantia_Book/121#p5_3">121:5.3</a></small></sup>  1. <i>I culti pagani.</i> Erano una combinazione di mitologia, di patriottismo e di tradizioni elleniche e latine.</p>
<p id="p5_4"><sup><small><a href="/it/The_Urantia_Book/121#p5_4">121:5.4</a></small></sup>  2. <i>L’adorazione dell’imperatore.</i> Questa deificazione dell’uomo come simbolo dello Stato urtava profondamente gli Ebrei ed i primi Cristiani, e portò direttamente alle crudeli persecuzioni di entrambe le Chiese da parte del governo romano.</p>
<p id="p5_5"><sup><small><a href="/it/The_Urantia_Book/121#p5_5">121:5.5</a></small></sup>  3. <i>L’astrologia.</i> Questa pseudoscienza della Babilonia si trasformò in una religione in tutto l’Impero greco-romano. Anche nel ventesimo secolo gli uomini non si sono ancora del tutto liberati da questa credenza superstiziosa.</p>
<p id="p5_6"><sup><small><a href="/it/The_Urantia_Book/121#p5_6">121:5.6</a></small></sup>  4. <i>Le religioni dei misteri.</i> Su questo mondo spiritualmente affamato si era abbattuto un diluvio di culti dei misteri, nuove e strane religioni provenienti dal Levante che avevano conquistato le persone del popolo comune ed avevano promesso loro la salvezza <i>individuale.</i> Queste religioni divennero rapidamente la credenza accettata delle classi inferiori del mondo greco-romano. Ed esse contribuirono molto a preparare la strada per la rapida diffusione degli insegnamenti cristiani, considerevolmente superiori, che presentavano un concetto maestoso della Deità, associata ad un’affascinante teologia per le persone intelligenti e ad una profonda offerta di salvezza per tutti, compreso l’uomo comune, ignorante ma spiritualmente affamato, di quel tempo.</p>
<p id="p5_7"><sup><small><a href="/it/The_Urantia_Book/121#p5_7">121:5.7</a></small></sup>  Le religioni dei misteri segnarono la fine delle credenze nazionali e portarono alla nascita di numerosi culti personali. I misteri erano molteplici, ma tutti caratterizzati da:</p>
<p id="p5_8"><sup><small><a href="/it/The_Urantia_Book/121#p5_8">121:5.8</a></small></sup>  1. Una leggenda mitica, un mistero — da cui il loro nome. In generale questo mistero concerneva la storia della vita, della morte e del ritorno alla vita di qualche dio, come se ne trova un esempio negli insegnamenti del Mitraismo, che fu per un certo tempo contemporaneo e concorrente del culto crescente del Cristianesimo di Paolo.</p>
<p id="p5_9"><sup><small><a href="/it/The_Urantia_Book/121#p5_9">121:5.9</a></small></sup>  2. I misteri erano non nazionali ed interrazziali. Essi erano personali e fraterni, e diedero origine a confraternite religiose e a numerose società settarie.</p>
<p id="p5_10"><sup><small><a href="/it/The_Urantia_Book/121#p5_10">121:5.10</a></small></sup>  3. I loro servizi religiosi erano caratterizzati da elaborate cerimonie d’iniziazione e da impressionanti sacramenti di culto. I loro riti e rituali segreti erano talvolta macabri e rivoltanti.</p>
<p id="p5_11"><sup><small><a href="/it/The_Urantia_Book/121#p5_11">121:5.11</a></small></sup>  4. Qualunque fosse la natura delle loro cerimonie o il grado dei loro eccessi, questi misteri promettevano invariabilmente ai loro devoti la salvezza, la “liberazione dal male, la sopravvivenza dopo la morte ed una vita duratura nei regni beati al di là di questo mondo di tristezza e di schiavitù”<sup id="cite12"><a href="#fn12">[12]</a></sup><sup id="cite13"><a href="#fn13">[13]</a></sup><sup id="cite14"><a href="#fn14">[14]</a></sup><sup id="cite15"><a href="#fn15">[15]</a></sup>.</p>
<p id="p5_12"><sup><small><a href="/it/The_Urantia_Book/121#p5_12">121:5.12</a></small></sup>  Ma non commettete l’errore di confondere gli insegnamenti di Gesù con i misteri. La popolarità dei misteri rivela la ricerca da parte degli uomini della sopravvivenza, mostrando così una fame ed una sete reale di una religione personale e di una rettitudine individuale. Sebbene i misteri non riuscirono a soddisfare adeguatamente queste aspirazioni, prepararono la via all’apparizione successiva di Gesù, che portò veramente a questo mondo il pane e l’acqua della vita.</p>
<p id="p5_13"><sup><small><a href="/it/The_Urantia_Book/121#p5_13">121:5.13</a></small></sup>  Paolo, nello sforzo di utilizzare l’accettazione generalizzata dei migliori tipi delle religioni dei misteri, fece alcuni adattamenti agli insegnamenti di Gesù in modo da renderli più accettabili ad un maggior numero di possibili convertiti. Ma anche il compromesso di Paolo sugli insegnamenti di Gesù (il Cristianesimo) era superiore al migliore dei misteri perché:</p>
<p id="p5_14"><sup><small><a href="/it/The_Urantia_Book/121#p5_14">121:5.14</a></small></sup>  1. Paolo insegnava una redenzione morale, una salvezza etica. Il Cristianesimo orientava verso una nuova vita e proclamava un nuovo ideale. Paolo abbandonò i riti magici e gli incantamenti cerimoniali.</p>
<p id="p5_15"><sup><small><a href="/it/The_Urantia_Book/121#p5_15">121:5.15</a></small></sup>  2. Il Cristianesimo presentava una religione che si agganciava a soluzioni definitive del problema umano, perché non solo offriva la salvezza dal dolore ed anche dalla morte, ma prometteva anche la liberazione dal peccato, seguita dal dono di un carattere retto con qualità di sopravvivenza eterna.</p>
<p id="p5_16"><sup><small><a href="/it/The_Urantia_Book/121#p5_16">121:5.16</a></small></sup>  3. I misteri erano edificati su miti. Il Cristianesimo, quale lo predicava Paolo, era basato su un fatto storico: il conferimento di Micael, il Figlio di Dio, all’umanità.</p>
<p id="p5_17"><sup><small><a href="/it/The_Urantia_Book/121#p5_17">121:5.17</a></small></sup>  La moralità tra i Gentili non era necessariamente collegata alla filosofia o alla religione. Fuori della Palestina non sempre accadeva che la gente si aspettasse da un sacerdote una condotta di vita morale. La religione ebraica, poi gli insegnamenti di Gesù e più tardi il Cristianesimo in evoluzione di Paolo, furono le prime religioni europee a presentare da un lato la morale e dall’altro l’etica, insistendo perché le persone religiose prestassero qualche attenzione ad entrambe.</p>
<p id="p5_18"><sup><small><a href="/it/The_Urantia_Book/121#p5_18">121:5.18</a></small></sup>  È tra gli uomini di una tale generazione, dominata da questi sistemi filosofici incompleti e confusa da simili culti religiosi complessi che Gesù nacque in Palestina. A questa stessa generazione egli diede successivamente il suo vangelo di religione personale — la filiazione con Dio.</p>
<h2 id="p6" class="toc-header"><a href="#p6" class="toc-anchor">¶</a> 6. LA RELIGIONE EBRAICA </h2>
<p id="p6_1"><sup><small><a href="/it/The_Urantia_Book/121#p6_1">121:6.1</a></small></sup>  Verso la fine del primo secolo avanti Cristo il pensiero religioso di Gerusalemme era stato enormemente influenzato e parzialmente modificato dagli insegnamenti della cultura greca ed anche dalla filosofia greca. Nella lunga disputa tra le posizioni delle scuole orientali ed occidentali di pensiero ebraico, Gerusalemme ed il resto dell’Occidente ed il Levante adottarono in generale il punto di vista ebraico occidentale, o ellenistico modificato.</p>
<p id="p6_2"><sup><small><a href="/it/The_Urantia_Book/121#p6_2">121:6.2</a></small></sup>  Al tempo di Gesù in Palestina prevalevano tre lingue: il popolo comune parlava un dialetto aramaico; i sacerdoti ed i rabbini parlavano l’ebraico; le classi colte e gli strati più elevati degli Ebrei parlavano in generale il greco. La traduzione delle Scritture ebraiche in lingua greca, fatta molto presto ad Alessandria, contribuì in larga misura al successivo predominio dell’ala greca della cultura e della teologia ebraiche. E gli scritti degli istruttori cristiani sarebbero presto apparsi nella stessa lingua. La rinascita del Giudaismo data dalla traduzione in greco delle Scritture ebraiche. Questa influenza fu decisiva per determinare più tardi l’orientamento del culto cristiano di Paolo verso l’Occidente anziché verso l’Oriente.</p>
<p id="p6_3"><sup><small><a href="/it/The_Urantia_Book/121#p6_3">121:6.3</a></small></sup>  Benché le credenze ebree ellenizzate fossero molto poco influenzate dagli insegnamenti degli Epicurei, furono sostanzialmente molto influenzate dalla filosofia di Platone e dalle dottrine di autoabnegazione degli Stoici. La grande intromissione dello Stoicismo è esemplificata nel Quarto Libro dei Maccabei; la penetrazione della filosofia platonica e delle dottrine stoiche si manifesta nella Saggezza di Salomone. Gli Ebrei ellenizzati apportarono alle Scritture ebraiche una tale interpretazione allegorica che non trovarono alcuna difficoltà a conformare la teologia ebraica alla loro riverita filosofia aristotelica. Ma tutto ciò portò ad una confusione disastrosa, fino a che questi problemi furono presi in mano da Filone di Alessandria, il quale procedette a dare armonia e sistematicità alla filosofia greca e alla teologia ebraica in un sistema di credenze e di pratiche religiose compatto ed abbastanza coerente. Ed era quest’ultimo insegnamento di filosofia greca e di teologia ebraica congiunte che prevaleva in Palestina quando Gesù visse ed insegnò, e che Paolo utilizzò come fondazione su cui costruire il suo culto più progredito ed illuminante del Cristianesimo.</p>
<p id="p6_4"><sup><small><a href="/it/The_Urantia_Book/121#p6_4">121:6.4</a></small></sup>  Filone era un grande maestro; dai tempi di Mosè non era mai vissuto un uomo che avesse esercitato un’influenza così profonda sul pensiero etico e religioso del mondo occidentale. Quanto alla combinazione degli elementi migliori nei sistemi contemporanei d’insegnamenti etici e religiosi, ci sono stati sette maestri umani eccezionali: Sethard, Mosè, Zoroastro, Lao-tze, Budda, Filone e Paolo.</p>
<p id="p6_5"><sup><small><a href="/it/The_Urantia_Book/121#p6_5">121:6.5</a></small></sup>  Paolo riconobbe ed eliminò saggiamente dalla sua teologia basilare precristiana molte delle incongruenze di Filone, ma non tutte, risultanti dallo sforzo di combinare la filosofia mistica greca e le dottrine stoiche romane con la teologia legalistica degli Ebrei. Filone aprì la via a Paolo per ristabilire più completamente il concetto della Trinità del Paradiso, che era rimasta a lungo sopita nella teologia ebraica. Su un solo punto Paolo non riuscì a mantenersi all’altezza di Filone o a superare gli insegnamenti di questo Ebreo di Alessandria ricco ed istruito, e cioè sulla dottrina della redenzione. Filone insegnava la liberazione dalla dottrina di ottenere il perdono soltanto con il versamento di sangue. Egli, inoltre, intravide forse la realtà e la presenza degli Aggiustatori di Pensiero più chiaramente di Paolo. Ma la teoria di Paolo sul peccato originale, le dottrine della colpa ereditaria, del male innato e della sua redenzione, erano parzialmente di origine mitraica ed avevano poco in comune con la teologia ebraica, con la filosofia di Filone o con gli insegnamenti di Gesù. Certi aspetti degli insegnamenti di Paolo concernenti il peccato originale e la redenzione provenivano da Paolo stesso.</p>
<p id="p6_6"><sup><small><a href="/it/The_Urantia_Book/121#p6_6">121:6.6</a></small></sup>  Il Vangelo di Giovanni, l’ultimo dei racconti della vita terrena di Gesù, era rivolto ai popoli occidentali e presenta la sua storia ispirandosi largamente al punto di vista dei successivi Cristiani di Alessandria, che erano anche seguaci degli insegnamenti di Filone.</p>
<p id="p6_7"><sup><small><a href="/it/The_Urantia_Book/121#p6_7">121:6.7</a></small></sup>  Al tempo di Cristo si produsse ad Alessandria una strana inversione di sentimenti verso gli Ebrei, e da questa antica roccaforte ebraica partì una violenta ondata di persecuzioni, che si estese anche a Roma, da dove molte migliaia di loro furono banditi. Ma questa campagna di travisamento dei fatti fu di breve durata; ben presto il governo imperiale ripristinò completamente in tutto l’Impero le libertà degli Ebrei che erano state limitate.</p>
<p id="p6_8"><sup><small><a href="/it/The_Urantia_Book/121#p6_8">121:6.8</a></small></sup>  In tutto il mondo, qualunque fosse il luogo in cui gli Ebrei si trovavano dispersi per il commercio o l’oppressione, conservavano di comune accordo il loro cuore incentrato sul tempio sacro di Gerusalemme. La teologia ebraica sopravvisse come era interpretata e praticata a Gerusalemme, nonostante che a più riprese fosse stata salvata dall’oblio grazie all’opportuno intervento di certi educatori babilonesi.</p>
<p id="p6_9"><sup><small><a href="/it/The_Urantia_Book/121#p6_9">121:6.9</a></small></sup>  Fino a due milioni e mezzo di questi Ebrei dispersi avevano l’abitudine di venire a Gerusalemme per la celebrazione delle loro feste religiose nazionali. E indipendentemente dalle differenze teologiche o filosofiche tra gli Ebrei dell’Oriente (Babilonesi) e quelli dell’Occidente (Ellenici), essi erano tutti d’accordo di considerare Gerusalemme come centro del loro culto e di restare sempre in attesa della venuta del Messia.</p>
<h2 id="p7" class="toc-header"><a href="#p7" class="toc-anchor">¶</a> 7. GLI EBREI ED I GENTILI </h2>
<p id="p7_1"><sup><small><a href="/it/The_Urantia_Book/121#p7_1">121:7.1</a></small></sup>  Al tempo di Gesù gli Ebrei erano pervenuti ad un concetto stabile della loro origine, della loro storia e del loro destino. Essi avevano costruito un solido muro di separazione tra loro ed il mondo dei Gentili, e consideravano tutte le abitudini dei Gentili con totale disprezzo. Essi veneravano la lettera della legge ed indulgevano ad una forma di rettitudine personale basata sul falso orgoglio della discendenza. Si erano formati delle idee preconcette riguardo al Messia promesso, e la maggior parte di queste aspettative prevedeva un Messia che sarebbe venuto come parte della loro storia nazionale e razziale. Per gli Ebrei di quel tempo la teologia ebraica era irrevocabilmente stabilita, fissata per sempre.</p>
<p id="p7_2"><sup><small><a href="/it/The_Urantia_Book/121#p7_2">121:7.2</a></small></sup>  Gli insegnamenti e le pratiche di Gesù concernenti la tolleranza e la bontà andavano contro l’atteggiamento di vecchia data degli Ebrei verso gli altri popoli, che essi consideravano pagani. Per generazioni gli Ebrei avevano tenuto verso il mondo esterno un atteggiamento che rendeva loro impossibile accettare gli insegnamenti del Maestro sulla fratellanza spirituale degli uomini. Essi non volevano condividere Yahweh alla pari con i Gentili e similmente non volevano accettare come Figlio di Dio uno che insegnava dottrine così nuove e strane.</p>
<p id="p7_3"><sup><small><a href="/it/The_Urantia_Book/121#p7_3">121:7.3</a></small></sup>  Gli Scribi, i Farisei ed il clero mantenevano gli Ebrei in una terribile schiavitù di ritualismo e di legalismo, una schiavitù ben più reale di quella del governo politico romano. Gli Ebrei del tempo di Gesù non soltanto erano asserviti alla <i>legge,</i> ma erano anche legati dalle esigenze servili delle <i>tradizioni,</i> che coinvolgevano ed invadevano tutti i campi della vita personale e sociale. Queste minuziose regole di condotta inseguivano e dominavano ogni Ebreo fedele, e non c’è da sorprendersi che essi abbiano respinto immediatamente uno di loro che pretendeva d’ignorare le loro tradizioni sacre e che osava disprezzare le loro regole di condotta sociale a lungo onorate. Essi difficilmente potevano considerare con favore gli insegnamenti di uno che non esitava ad entrare in conflitto con dogmi che essi consideravano come stabiliti dal Padre Abramo stesso. Mosè aveva dato loro la loro legge ed essi non volevano compromessi.</p>
<p id="p7_4"><sup><small><a href="/it/The_Urantia_Book/121#p7_4">121:7.4</a></small></sup>  Nel primo secolo dopo Cristo l’interpretazione orale della legge da parte degli insegnanti riconosciuti, gli Scribi, aveva acquisito un’autorità più alta della stessa legge scritta. E tutto ciò rendeva più facile per certi capi religiosi degli Ebrei aizzare il popolo contro l’accettazione di un nuovo vangelo.</p>
<p id="p7_5"><sup><small><a href="/it/The_Urantia_Book/121#p7_5">121:7.5</a></small></sup>  Queste circostanze resero impossibile agli Ebrei compiere il loro destino divino come messaggeri del nuovo vangelo d’indipendenza religiosa e di libertà spirituale. Essi non riuscirono a spezzare le catene della tradizione. Geremia aveva detto che la “legge doveva essere scritta nel cuore degli uomini”, Ezechiele aveva parlato di un “nuovo spirito che doveva vivere nell’anima dell’uomo”, ed il Salmista aveva pregato perché Dio “crei un cuore puro e rinnovi uno spirito retto”<sup id="cite16"><a href="#fn16">[16]</a></sup>. Ma quando la religione ebraica delle buone opere e della schiavitù alla legge cadde vittima della stagnazione dovuta all’inerzia delle tradizioni, il movimento di evoluzione religiosa si spostò verso ovest presso i popoli europei<sup id="cite17"><a href="#fn17">[17]</a></sup><sup id="cite18"><a href="#fn18">[18]</a></sup>.</p>
<p id="p7_6"><sup><small><a href="/it/The_Urantia_Book/121#p7_6">121:7.6</a></small></sup>  E così fu un popolo differente ad essere chiamato a portare al mondo una teologia in progresso, un sistema d’insegnamento che incorporava la filosofia dei Greci, la legge dei Romani, la moralità degli Ebrei, ed il vangelo della santità della personalità e della libertà spirituale formulato da Paolo e basato sugli insegnamenti di Gesù.</p>
<p id="p7_7"><sup><small><a href="/it/The_Urantia_Book/121#p7_7">121:7.7</a></small></sup>  Il culto del Cristianesimo di Paolo metteva in risalto la sua moralità come un segno d’origine ebraica. Gli Ebrei consideravano la storia come la provvidenza di Dio — Yahweh all’opera. I Greci apportarono al nuovo insegnamento dei concetti più chiari della vita eterna. Le dottrine di Paolo furono influenzate sotto l’aspetto teologico e filosofico non soltanto dagli insegnamenti di Gesù, ma anche da Platone e da Filone. La sua etica fu ispirata non soltanto da Cristo, ma anche dagli Stoici.</p>
<p id="p7_8"><sup><small><a href="/it/The_Urantia_Book/121#p7_8">121:7.8</a></small></sup>  Il vangelo di Gesù, quale fu incorporato nel culto di Paolo del Cristianesimo di Antiochia, si mescolò con gli insegnamenti seguenti:</p>
<p id="p7_9"><sup><small><a href="/it/The_Urantia_Book/121#p7_9">121:7.9</a></small></sup>  1. I ragionamenti filosofici dei proseliti greci del Giudaismo, inclusi certi loro concetti della vita eterna.</p>
<p id="p7_10"><sup><small><a href="/it/The_Urantia_Book/121#p7_10">121:7.10</a></small></sup>  2. Gli attraenti insegnamenti dei culti prevalenti dei misteri, e specialmente le dottrine mitraiche di redenzione, di riscatto e di salvezza mediante il sacrificio fatto da un qualche dio.</p>
<p id="p7_11"><sup><small><a href="/it/The_Urantia_Book/121#p7_11">121:7.11</a></small></sup>  3. La solida moralità della religione ebraica stabilita.</p>
<p id="p7_12"><sup><small><a href="/it/The_Urantia_Book/121#p7_12">121:7.12</a></small></sup>  L’Impero Romano Mediterraneo, il regno dei Parti ed i popoli adiacenti del tempo di Gesù avevano tutti delle idee sommarie e primitive riguardo alla geografia del mondo, all’astronomia, alla salute ed alla malattia; e naturalmente essi rimasero stupefatti dalle nuove e sorprendenti dichiarazioni del carpentiere di Nazaret. Le idee di possessione da parte di spiriti buoni o cattivi non si applicavano soltanto agli esseri umani, ma molti consideravano che ogni roccia ed ogni albero fossero posseduti da uno spirito. Questa era un’epoca d’incantesimi e ciascuno considerava i miracoli come degli eventi ordinari.</p>
<h2 id="p8" class="toc-header"><a href="#p8" class="toc-anchor">¶</a> 8. GLI SCRITTI ANTERIORI </h2>
<p id="p8_1"><sup><small><a href="/it/The_Urantia_Book/121#p8_1">121:8.1</a></small></sup>  Per quanto possibile e compatibile con il nostro mandato, noi ci siamo sforzati di utilizzare, ed in una certa misura di coordinare, i documenti esistenti concernenti la vita di Gesù su Urantia. Anche se abbiamo potuto avere accesso agli scritti perduti dell’apostolo Andrea ed abbiamo beneficiato della collaborazione di una vasta schiera di esseri celesti che erano sulla terra durante i tempi del conferimento di Micael (in particolare il suo Aggiustatore ora Personalizzato), è stato nostro proposito servirci anche dei Vangeli detti di Matteo, di Marco, di Luca e di Giovanni.</p>
<p id="p8_2"><sup><small><a href="/it/The_Urantia_Book/121#p8_2">121:8.2</a></small></sup>  Questi scritti del Nuovo Testamento hanno avuto la loro origine nelle seguenti circostanze:</p>
<figure id="Figure_121_8_2" class="image urantiapedia image-style-align-right">
  <img src="/image/The_Urantia_Book/Jesus_life/paintings/Saint_Mark.jpg">
  <figcaption>
    <em>San Marco</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_Saint_Mark_(Saint_Marc)_-_James_Tissot_-_overall.jpg" target="_blank">Wikimedia</a>
  </figcaption>
</figure>
<p id="p8_3"><sup><small><a href="/it/The_Urantia_Book/121#p8_3">121:8.3</a></small></sup>  1. <i>Il Vangelo di Marco.</i> Giovanni Marco scrisse la prima (eccettuate le note di Andrea), la più breve e la più semplice storia della vita di Gesù. Egli presentò il Maestro come un ministro, come un uomo tra gli uomini. Benché Marco fosse un giovane che era stato vicino a molte delle scene che descrive, il suo racconto è in realtà il Vangelo secondo Simon Pietro. Egli si associò prima con Pietro e più tardi con Paolo. Marco scrisse questa storia su istigazione di Pietro e su insistente richiesta della Chiesa di Roma. Sapendo con quale persistenza il Maestro aveva rifiutato di scrivere i suoi insegnamenti durante la sua incarnazione sulla terra, Marco, come gli apostoli ed altri discepoli eminenti, esitava a metterli per iscritto. Ma Pietro sentiva che la Chiesa di Roma aveva bisogno del sostegno di un tale racconto scritto, e Marco acconsentì ad intraprenderne la preparazione. Egli redasse molte note prima della morte di Pietro avvenuta nell’anno 67 d.C., ed in conformità al quadro approvato da Pietro, cominciò la sua descrizione per la Chiesa di Roma subito dopo la morte di Pietro. Il Vangelo fu completato verso la fine dell’anno 68 d.C. Marco lo scrisse basandosi interamente sulla propria memoria e sui ricordi di Pietro. Questo documento è stato da allora considerevolmente modificato; numerosi passaggi sono stati soppressi e sono state fatte aggiunte ulteriori al fine di sostituire l’ultimo quinto del Vangelo originale, che fu perso dal primo manoscritto prima ancora di essere stato copiato. Questo documento di Marco, unitamente alle note di Andrea e di Matteo, fu la base scritta di tutti i successivi racconti evangelici che cercarono di descrivere la vita e gli insegnamenti di Gesù.</p>
<p id="p8_4"><sup><small><a href="/it/The_Urantia_Book/121#p8_4">121:8.4</a></small></sup>  2.<i> Il Vangelo di Matteo.</i> Il Vangelo detto secondo Matteo è il racconto della vita del Maestro che fu scritto per l’edificazione dei Cristiani ebrei. L’autore di questo documento cerca costantemente di mostrare che nella vita di Gesù molte cose furono fatte affinché “si adempisse ciò che fu detto dal profeta”<sup id="cite19"><a href="#fn19">[19]</a></sup>. Il Vangelo di Matteo presenta Gesù come un figlio di Davide, descrivendolo come avente grande rispetto per la legge ed i profeti<sup id="cite20"><a href="#fn20">[20]</a></sup>.</p>
<p id="p8_5"><sup><small><a href="/it/The_Urantia_Book/121#p8_5">121:8.5</a></small></sup>  L’apostolo Matteo non scrisse questo Vangelo. Esso fu scritto da Isadoro, uno dei suoi discepoli, il quale aveva come aiuto nel suo lavoro non soltanto i ricordi personali di Matteo di questi avvenimenti, ma anche alcune note compilate da quest’ultimo subito dopo la crocifissione, relative alle parole di Gesù. Queste note di Matteo erano scritte in aramaico; Isadoro scrisse in greco. Non c’era alcun proposito d’inganno nell’attribuire l’opera a Matteo. In quel tempo gli allievi avevano l’abitudine di onorare in questo modo i loro maestri.</p>
<p id="p8_6"><sup><small><a href="/it/The_Urantia_Book/121#p8_6">121:8.6</a></small></sup>  Il documento originale di Matteo fu pubblicato ed ampliato nell’anno 40 d.C., poco prima che egli lasciasse Gerusalemme per impegnarsi nella predicazione evangelica. Era un documento privato la cui ultima copia fu distrutta nell’incendio di un monastero siriano nell’anno 416 d.C.</p>
<p id="p8_7"><sup><small><a href="/it/The_Urantia_Book/121#p8_7">121:8.7</a></small></sup>  Isadoro fuggì da Gerusalemme nell’anno 70 d.C., dopo l’assedio della città da parte degli eserciti di Tito, portando con sé a Pella una copia delle note di Matteo. Nell’anno 71, mentre abitava a Pella, Isadoro scrisse il Vangelo secondo Matteo. Egli possedeva anche i primi quattro quinti della narrazione di Marco.</p>
<figure id="Figure_121_8_7" class="image urantiapedia image-style-align-right">
  <img src="/image/The_Urantia_Book/Jesus_life/paintings/Saint_Luke.jpg">
  <figcaption>
    <em>San Luca</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_Saint_Luke_(Saint_Luc)_-_James_Tissot.jpg" target="_blank">Wikimedia</a>
  </figcaption>
</figure>
<p id="p8_8"><sup><small><a href="/it/The_Urantia_Book/121#p8_8">121:8.8</a></small></sup>  3. <i>Il Vangelo di Luca.</i> Luca, il medico di Antiochia in Pisidia, era un Gentile convertito da Paolo e scrisse una storia del tutto differente della vita del Maestro. Egli cominciò a seguire Paolo e ad istruirsi sulla vita e sugli insegnamenti di Gesù nell’anno 47 d.C<sup id="cite21"><a href="#fn21">[21]</a></sup>. Luca conservò nel suo racconto molto della “grazia del Signore Gesù Cristo” perché raccolse questi fatti da Paolo e da altri<sup id="cite22"><a href="#fn22">[22]</a></sup>. Luca presenta il Maestro come “l’amico dei Pubblicani e dei peccatori”. Fu solo dopo la morte di Paolo che egli riordinò le sue numerose note in un Vangelo. Luca lo scrisse nell’anno 82 in Acaia. Egli progettò tre libri concernenti la storia di Cristo e del Cristianesimo, ma morì nell’anno 90, poco prima di terminare la seconda di queste opere, gli “Atti degli Apostoli”.</p>
<p id="p8_9"><sup><small><a href="/it/The_Urantia_Book/121#p8_9">121:8.9</a></small></sup>  Come materiale per la compilazione del suo Vangelo, Luca fece principalmente ricorso alla storia della vita di Gesù come Paolo gliel’aveva riferita. Il Vangelo di Luca è quindi, per certi aspetti, il Vangelo secondo Paolo. Ma Luca aveva altre fonti d’informazione. Egli non solo interrogò decine di testimoni oculari dei numerosi episodi della vita di Gesù che riferisce, ma possedeva anche una copia del Vangelo di Marco, cioè i primi quattro quinti, il racconto di Isadoro ed un breve scritto redatto ad Antiochia nell’anno 78 d.C. da un credente di nome Cedes. Luca aveva anche una copia mutilata e molto riveduta di alcune note che si supponevano prese dall’apostolo Andrea.</p>
<p id="p8_10"><sup><small><a href="/it/The_Urantia_Book/121#p8_10">121:8.10</a></small></sup>  4. <i>Il Vangelo di Giovanni.</i> Il Vangelo secondo Giovanni riferisce molte opere compiute da Gesù in Giudea e nei dintorni di Gerusalemme che non sono contenute negli altri racconti. Questo è il Vangelo detto secondo Giovanni, il figlio di Zebedeo, e benché Giovanni non l’abbia scritto, l’ha ispirato. Dalla sua prima stesura questo Vangelo è stato riveduto parecchie volte per farlo apparire come scritto da Giovanni stesso. Quando fu redatto questo documento Giovanni aveva gli altri Vangeli e vide che molte cose erano state omesse; di conseguenza, nell’anno 101, incoraggiò il suo associato Natan, un Ebreo greco di Cesarea, a cominciare a scrivere. Giovanni attingeva il suo materiale dalla sua memoria e facendo riferimento ai tre documenti già esistenti. Egli non possedeva note scritte personali. L’Epistola conosciuta come “Prima di Giovanni” fu scritta da Giovanni stesso come lettera di presentazione del lavoro che Natan eseguì sotto la sua direzione.</p>
<p id="p8_11"><sup><small><a href="/it/The_Urantia_Book/121#p8_11">121:8.11</a></small></sup>  Tutti questi scrittori presentarono delle oneste descrizioni di Gesù come essi l’avevano visto, ricordavano, o secondo quello che avevano appreso di lui, e secondo come i loro concetti di questi avvenimenti lontani furono influenzati dalla loro adesione successiva alla teologia del Cristianesimo di Paolo. E questi documenti, per quanto imperfetti, sono stati sufficienti a cambiare il corso della storia di Urantia per quasi duemila anni.</p>
<p id="p8_12"><sup><small><a href="/it/The_Urantia_Book/121#p8_12">121:8.12</a></small></sup>  [<i>Attestazione:</i> Nell’eseguire il mio incarico di riesporre gli insegnamenti di Gesù di Nazaret e di raccontare di nuovo le sue opere, ho fatto largo ricorso a tutte le fonti d’archivio e d’informazione planetarie. Il mio fine predominante è stato quello di preparare un documento che non solo illuminerà la generazione degli uomini attualmente viventi, ma che possa anche essere d’aiuto per tutte le generazioni future. Dalla vasta riserva d’informazioni messe a mia disposizione ho scelto quelle che convenivano meglio alla realizzazione di questo proposito. Per quanto possibile ho ricavato le mie informazioni da fonti puramente umane. Soltanto quando queste fonti risultarono insufficienti sono ricorso agli archivi superumani. Quando le idee ed i concetti della vita e degli insegnamenti di Gesù sono stati espressi in modo accettabile da una mente umana, ho invariabilmente dato la preferenza a questi modelli di pensiero apparentemente umani. Sebbene mi sia sforzato di aggiustare l’espressione verbale per conformarla meglio al nostro concetto del significato reale e della vera importanza della vita e degli insegnamenti del Maestro, in tutte le mie esposizioni ho aderito per quanto possibile ai concetti e ai modelli di pensiero umani attuali. Io so bene che i concetti che hanno avuto origine nella mente umana si riveleranno più accettabili e più utili per tutte le altre menti umane. Quando non sono riuscito a trovare i concetti necessari negli archivi o nelle espressioni umane, allora ho fatto ricorso alle riserve della memoria del mio stesso ordine di creature terrestri, gli intermedi. E quando questa fonte secondaria d’informazione è risultata inadeguata, sono ricorso senza esitazione alle fonti d’informazione superplanetarie.</p>
<p id="p8_13"><sup><small><a href="/it/The_Urantia_Book/121#p8_13">121:8.13</a></small></sup>  Gli appunti che ho riunito e a partire dai quali ho preparato questo racconto della vita e degli insegnamenti di Gesù — a parte la memoria dello scritto dell’apostolo Andrea — contengono gioielli di pensiero e concetti superiori degli insegnamenti di Gesù provenienti da più di duemila esseri umani che sono vissuti sulla terra dai tempi di Gesù fino al momento in cui furono redatte le presenti rivelazioni, o più esattamente queste rinarrazioni. Il permesso di ricorrere alla rivelazione è stato utilizzato soltanto quando gli archivi umani ed i concetti umani non hanno consentito di fornire modelli di pensiero adeguati. La mia missione di rivelazione mi proibiva di ricorrere a fonti extraumane, sia d’informazione che di espressione, fino a quando io potessi attestare che non ero riuscito nei miei sforzi di trovare in fonti puramente umane l’espressione concettuale richiesta.</p>
<p id="p8_14"><sup><small><a href="/it/The_Urantia_Book/121#p8_14">121:8.14</a></small></sup>  Benché io, con la collaborazione dei miei undici compagni intermedi associati e sotto la supervisione del Melchizedek relatore, abbia descritto questo racconto secondo il mio concetto del suo effettivo svolgimento e secondo la mia scelta di espressione immediata, tuttavia, la maggior parte delle idee ed anche alcune delle espressioni effettive che ho in tal modo utilizzato hanno avuto la loro origine nelle menti di uomini appartenenti a numerose razze che sono vissuti sulla terra durante le generazioni trascorse, fino a quelli ancora viventi all’epoca di questo lavoro. Sotto molti aspetti io ho servito più da raccoglitore e da editore che da narratore originale. Mi sono appropriato senza esitazione delle idee e dei concetti, preferibilmente umani, che mi avrebbero permesso di creare il ritratto più efficace della vita di Gesù, e che mi avrebbero qualificato per riesporre i suoi incomparabili insegnamenti con la fraseologia più utilmente sensazionale e più universalmente ispirante. A nome della Fratellanza degli Intermedi Uniti di Urantia riconosco con la più grande gratitudine il nostro debito verso tutte le fonti d’archivio e di concetti che sono state utilizzate qui di seguito nella nuova elaborazione della nostra riesposizione della vita di Gesù sulla terra.]</p>
<br/>
<figure class="table chapter-navigator">
  <table>
    <tbody>
      <tr>
        <td>
        <a href="/it/The_Urantia_Book/120">
          <span class="mdi mdi-arrow-left-drop-circle"></span><span class="pl-2">Fascicolo 120. Il conferimento di Micael su Urantia</span>
        </a>
        </td>
        <td>
        <a href="/it/The_Urantia_Book/Index">
          <span class="mdi mdi-book-open-variant"></span><span class="pl-2">Indice</span>
        </a>
        <br>
        <a href="/it/The_Urantia_Book_Multiple/121">
          <span class="mdi mdi-view-parallel"></span><span class="pl-2">Versione multipla</span>
        </a>
        </td>
        <td>
        <a href="/it/The_Urantia_Book/122">
          <span class="pr-2">Fascicolo 122. La nascita e l’infanzia di Gesù</span><span class="mdi mdi-arrow-right-drop-circle"></span>
        </a>
        </td>
      </tr>
    </tbody>
  </table>
</figure>
<h2>Riferimenti</h2>
<div style="-moz-column-width: 30em; -webkit-column-width: 30em; column-width: 30em; margin-top: 1em;">
<ol style="margin: 0; padding-top: 0px;">
  <li style="margin-top:0px;" id="fn1"><a href="#cite1">↑</a> <i>Paolo, un ebreo degli ebrei</i>: <a href="/it/Bible/2_Corinthians/11#v22">2 Cor 11:22</a>; <a href="/it/Bible/Philippians/3#v5">Fil 3:5</a>. </li>
  <li id="fn2"><a href="#cite2">↑</a> <i>Paolo parlava in lingua greca</i>: <a href="/it/Bible/Acts_of_the_Apostles/21#v37">At 21:37-40</a>; <a href="/it/Bible/Acts_of_the_Apostles/22#v2">At 22:2-3</a>. </li>
  <li id="fn3"><a href="#cite3">↑</a> <i>Paolo era un cittadino romano</i>: <a href="/it/Bible/Acts_of_the_Apostles/16#v37">At 16:37-39</a>; <a href="/it/Bible/Acts_of_the_Apostles/22#v24">At 22:24-29</a>. </li>
  <li id="fn4"><a href="#cite4">↑</a> <i>Gentili devoti</i>: <a href="/it/Bible/Acts_of_the_Apostles/10#v7">At 10:7</a>; <a href="/it/Bible/Acts_of_the_Apostles/17#v4">At 17:4,17</a>. </li>
  <li id="fn5"><a href="#cite5">↑</a> <i>Gentili timorati di Dio</i>: <a href="/it/Bible/Acts_of_the_Apostles/10#v2">At 10:2,22</a>. </li>
  <li id="fn6"><a href="#cite6">↑</a> <i>Chiamati per la prima volta «cristiani» ad Antiochia</i>: <a href="/it/Bible/Acts_of_the_Apostles/11#v26">At 11:26</a>. </li>
  <li id="fn7"><a href="#cite7">↑</a> <i>La maggior parte dei giudei che aspettavano il Messia</i>: <a href="/it/Bible/Luke/3#v15">Lc 3:15</a>. </li>
  <li id="fn8"><a href="#cite8">↑</a> <i>Popolo eletto</i>: <a href="/it/Bible/1_Kings/3#v8">1 Re 3:8</a>; <a href="/it/Bible/1_Chronicles/17#v21">1 Cr 17:21-22</a>; <a href="/it/Bible/Psalms/33#v12">Sal 33:12</a>; <a href="/it/Bible/Psalms/105#v6">Sal 105:6,43</a>; <a href="/it/Bible/Psalms/135#v4">Sal 135:4</a>; <a href="/it/Bible/Isaiah/41#v8">Is 41:8-9</a>; <a href="/it/Bible/Isaiah/43#v21">Is 43:21</a>; <a href="/it/Bible/Isaiah/44#v1">Is 44:1</a>; <a href="/it/Bible/Deuteronomy/7#v6">Dt 7:6</a>; <a href="/it/Bible/Deuteronomy/14#v2">Dt 14:2</a>. </li>
  <li id="fn9"><a href="#cite9">↑</a> <i>Erode il re</i>: <a href="/it/Bible/Matthew/2#v1">Mt 2:1</a>; <a href="/it/Bible/Luke/1#v5a">Lc 1:5a</a>. </li>
  <li id="fn10"><a href="#cite10">↑</a> <i>Stoici «progenie di Dio»</i>: <a href="/it/Bible/Acts_of_the_Apostles/17#v28">At 17:28-29</a>. </li>
  <li id="fn11"><a href="#cite11">↑</a> <i>Imparare ad accontentarsi</i>: <a href="/it/Bible/Philippians/4#v11">Fil 4:11</a>. </li>
  <li id="fn12"><a href="#cite12">↑</a> <i>Liberazione dal male</i>: <a href="/it/Bible/Job/5#v19">Gb 5:19</a>; <a href="/it/Bible/Psalms/140#v1">Sal 140:1</a>; <a href="/it/Bible/Proverbs/2#v12">Pr 2:12</a>; <a href="/it/Bible/Matthew/6#v13">Mt 6:13</a>; <a href="/it/Bible/Luke/11#v4">Lc 11:4</a>; <a href="/it/Bible/Galatians/1#v4">Gal 1:4</a>; <a href="/it/Bible/2_Timothy/4#v18">2 Tm 4:18</a>. </li>
  <li id="fn13"><a href="#cite13">↑</a> <i>Sopravvivere alla morte: la resurrezione</i>: <a href="/it/Bible/Matthew/22#v30">Mt 22:30-33</a>; <a href="/it/Bible/Matthew/27#v52">Mt 27:52-53</a>; <a href="/it/Bible/Mark/12#v24">Mc 12:24-27</a>; <a href="/it/Bible/Luke/14#v14">Lc 14:14</a>; <a href="/it/Bible/Luke/20#v35">Lc 20:35-38</a>; <a href="/it/Bible/John/5#v28">Gv 5:28-29</a>. </li>
  <li id="fn14"><a href="#cite14">↑</a> <i>Regni beati</i>: <a href="/it/Bible/John/14#v2">Gv 14:2-3</a>; <a href="/it/Bible/Revelation/3#v12">Ap 3:12</a>; <a href="/it/Bible/Revelation/21#v2">Ap 21:2-4</a>. </li>
  <li id="fn15"><a href="#cite15">↑</a> <i>La vita dopo la morte</i>: <a href="/it/Bible/Daniel/12#v2">Dn 12:2</a>; <a href="/it/Bible/Matthew/19#v16">Mt 19:16,29</a>; <a href="/it/Bible/Matthew/25#v46">Mt 25:46</a>; <a href="/it/Bible/Mark/10#v17">Mc 10:17,30</a>; <a href="/it/Bible/Luke/10#v25">Lc 10:25</a>; <a href="/it/Bible/Luke/18#v18">Lc 18:18,30</a>; <a href="/it/Bible/John/3#v15">Gv 3:15-16,36</a>; <a href="/it/Bible/John/4#v14">Gv 4:14,36</a>; <a href="/it/Bible/John/5#v24">Gv 5:24,39</a>; <a href="/it/Bible/John/6#v27">Gv 6:27,40,47</a>; <a href="/it/Bible/John/6#v54">Gv 6:54,68</a>; <a href="/it/Bible/John/8#v51">Gv 8:51-52</a>; <a href="/it/Bible/John/10#v28">Gv 10:28</a>; <a href="/it/Bible/John/11#v25">Gv 11:25-26</a>; <a href="/it/Bible/John/12#v25">Gv 12:25,50</a>; <a href="/it/Bible/John/17#v2">Gv 17:2-3</a>; <a href="/it/Bible/Acts_of_the_Apostles/13#v46">At 13:46-48</a>; <a href="/it/Bible/Romans/2#v7">Ro 2:7</a>; <a href="/it/Bible/Romans/5#v21">Ro 5:21</a>; <a href="/it/Bible/Romans/6#v22">Ro 6:22-23</a>; <a href="/it/Bible/Galatians/6#v8">Gal 6:8</a>; <a href="/it/Bible/1_Timothy/1#v16">1 Tm 1:16</a>; <a href="/it/Bible/1_Timothy/6#v12">1 Tm 6:12,19</a>; <a href="/it/Bible/Titus/1#v2">Tt 1:2</a>; <a href="/it/Bible/Titus/3#v7">Tt 3:7</a>; <a href="/it/Bible/1_John/1#v2">1 Gv 1:2</a>; <a href="/it/Bible/1_John/2#v25">1 Gv 2:25</a>; <a href="/it/Bible/1_John/3#v15">1 Gv 3:15</a>; <a href="/it/Bible/1_John/5#v11">1 Gv 5:11,13,20</a>; <a href="/it/Bible/Jude/1#v21">Gd 1:21</a>; <a href="/it/Bible/Revelation/22#v5">Ap 22:5</a>. </li>
  <li id="fn16"><a href="#cite16">↑</a> <i>Legge scritta nel cuore degli uomini</i>: <a href="/it/Bible/Jeremiah/31#v33">Ger 31:33</a>; <a href="/it/Bible/Jeremiah/32#v40">Ger 32:40</a>. </li>
  <li id="fn17"><a href="#cite17">↑</a> <i>Nuovo spirito, vivere nei cuori degli uomini</i>: <a href="/it/Bible/Ezekiel/11#v19">Ez 11:19</a>; <a href="/it/Bible/Ezekiel/18#v31">Ez 18:31</a>; <a href="/it/Bible/Ezekiel/36#v26">Ez 36:26-27</a>; <a href="/it/Bible/Joel/2#v28">Gl 2:28-29</a>; <a href="/it/Bible/Luke/24#v49">Lc 24:49</a>; <a href="/it/Bible/John/7#v39">Gv 7:39</a>; <a href="/it/Bible/John/14#v16">Gv 14:16-18,23,26</a>; <a href="/it/Bible/John/15#v4">Gv 15:4,26</a>; <a href="/it/Bible/John/16#v7">Gv 16:7-8,13-14</a>; <a href="/it/Bible/John/17#v21">Gv 17:21-23</a>; <a href="/it/Bible/Acts_of_the_Apostles/1#v5">At 1:5,8a</a>; <a href="/it/Bible/Acts_of_the_Apostles/2#v1">At 2:1-4,16-18</a>; <a href="/it/Bible/Acts_of_the_Apostles/2#v33">At 2:33</a>; <a href="/it/Bible/2_Corinthians/13#v5">2 Cor 13:5</a>; <a href="/it/Bible/Galatians/2#v20">Gal 2:20</a>; <a href="/it/Bible/Galatians/4#v6">Gal 4:6</a>; <a href="/it/Bible/Ephesians/1#v13">Ef 1:13</a>; <a href="/it/Bible/Ephesians/4#v30">Ef 4:30</a>; <a href="/it/Bible/1_John/4#v12">1 Gv 4:12-15</a>. </li>
  <li id="fn18"><a href="#cite18">↑</a> <i>Creare un cuore pulito, uno spirito nuovo</i>: <a href="/it/Bible/Psalms/51#v10">Sal 51:10</a>. </li>
  <li id="fn19"><a href="#cite19">↑</a> <i>Profezia 1) Una vergine concepirà, partorirà un figlio e lo chiamerà Immanuele</i>: <a href="/it/Bible/Isaiah/7#v14: Mt 1:22">Is 7:14: Mt 1:22-23</a>.  <i>Profezia 2) Da Betlemme uscirà il Messia</i>: <a href="/it/Bible/Micah/5#v2: Mt 2:5">Mi 5:2: Mt 2:5-6</a>.  <i>Profezia 3) Chiamò mio figlio fuori dall'Egitto</i>: <a href="/it/Bible/Hosea/11#v1: Mt 2:15">Os 11:1: Mt 2:15</a>.  <i>Profezia 4) Si sente una voce a Ramah</i>: <a href="/it/Bible/Jeremiah/31#v15: Mt 2:17">Ger 31:15: Mt 2:17-18</a>.  <i>Profezia 5) Sarà chiamato Nazirita</i>: <a href="/it/Bible/Judges/13#v5: Mt 2:23">Gdc 13:5: Mt 2:23</a>.  <i>Profezia 6) La gente di Zabulon e di Neftali ha visto una grande luce</i>: <a href="/it/Bible/Isaiah/9#v1">Is 9:1-2: Mt 4:14-16</a>.  <i>Profezia 7) Egli ha portato i nostri dolori</i>: <a href="/it/Bible/Isaiah/53#v4: Mt 8:17">Is 53:4: Mt 8:17</a>.  <i>Profezia 8) Ecco il mio servo, che io ho scelto</i>: <a href="/it/Bible/Isaiah/42#v1">Is 42:1-4: Mt 12:17-21</a>.  <i>Profezia 9) Ascoltate, ma non capite</i>: <a href="/it/Bible/Isaiah/6#v9">Is 6:9-10: Mt 13:14</a>.  <i>Profezia 10) Aprirò la mia bocca in una parabola</i>: <a href="/it/Bible/Psalms/78#v2: Mt 13:35">Sal 78:2: Mt 13:35</a>.  <i>Profezia 11) Il re che cavalca un asino</i>: <a href="/it/Bible/Zechariah/9#v9: Mt 21:4">Zc 9:9: Mt 21:4-5</a>.  <i>Profezia 12) Hanno pesato per il mio noleggio trenta pezzi d'argento</i>: <a href="/it/Bible/Zechariah/11#v12: Mt 27:9">Zc 11:12: Mt 27:9-10</a>.  <i>Profezia 13) Hanno diviso le mie vesti tra di loro</i>: <a href="/it/Bible/Psalms/22#v18: Mt 27:35">Sal 22:18: Mt 27:35</a>. </li>
  <li id="fn20"><a href="#cite20">↑</a> <i>Discendenza di Davide</i>: <a href="/it/Bible/Matthew/1#v1">Mt 1:1,6-17</a>; <a href="/it/Bible/Matthew/9#v27">Mt 9:27</a>; <a href="/it/Bible/Matthew/12#v23">Mt 12:23</a>; <a href="/it/Bible/Matthew/15#v22">Mt 15:22</a>; <a href="/it/Bible/Matthew/20#v30">Mt 20:30-31</a>; <a href="/it/Bible/Matthew/21#v9">Mt 21:9,15</a>; <a href="/it/Bible/Matthew/22#v42">Mt 22:42</a>. </li>
  <li id="fn21"><a href="#cite21">↑</a> <i>Grazia del Signore Gesù Cristo</i>: <a href="/it/Bible/Luke/2#v40">Lc 2:40</a>; <a href="/it/Bible/Acts_of_the_Apostles/11#v23">At 11:23</a>; <a href="/it/Bible/Acts_of_the_Apostles/13#v43">At 13:43</a>; <a href="/it/Bible/Acts_of_the_Apostles/14#v3">At 14:3,26</a>; <a href="/it/Bible/Acts_of_the_Apostles/15#v11">At 15:11,40</a>; <a href="/it/Bible/Acts_of_the_Apostles/18#v27">At 18:27</a>; <a href="/it/Bible/Acts_of_the_Apostles/20#v24">At 20:24,32</a>; <a href="/it/Bible/1_Corinthians/13#v14">1 Cor 13:14</a>. </li>
  <li id="fn22"><a href="#cite22">↑</a> <i>Amico dei pubblicani, dei peccatori</i>: <a href="/it/Bible/Luke/5#v29">Lc 5:29-30</a>; <a href="/it/Bible/Luke/7#v29">Lc 7:29,34</a>; <a href="/it/Bible/Luke/15#v1">Lc 15:1-2</a>; <a href="/it/Bible/Luke/19#v2">Lc 19:2-6</a>. </li>
</ol>
</div>
