<!--
title: FASCICOLO 185. IL GIUDIZIO DAVANTI A PILATO
description: 
published: true
date: 2023-5-17T0:8:53Z
tags: the urantia book—papers
editor: ckeditor
dateCreated: 2022-8-9T11:58:41Z
-->

<p class="v-card v-sheet theme--light grey lighten-3 px-2 mb-4">© 2006 Urantia Foundation</p>
<figure class="table chapter-navigator">
  <table>
    <tbody>
      <tr>
        <td>
        <a href="/it/The_Urantia_Book/184">
          <span class="mdi mdi-arrow-left-drop-circle"></span><span class="pl-2">Fascicolo 184. Davanti al tribunale del Sinedrio</span>
        </a>
        </td>
        <td>
        <a href="/it/The_Urantia_Book/Index">
          <span class="mdi mdi-book-open-variant"></span><span class="pl-2">Indice</sp<n>
        </a>
        <br>
        <a href="/it/The_Urantia_Book_Multiple/185">
          <span class="mdi mdi-view-parallel"></span><span class="pl-2">Versione multipla</span>
        </a>
        </td>
        <td>
        <a href="/it/The_Urantia_Book/186">
          <span class="pr-2">Fascicolo 186. Poco prima della crocifissione</span><span class="mdi mdi-arrow-right-drop-circle"></span>
        </a>
        </td>
      </tr>
    </tbody>
  </table>
</figure>
<p style="text-align: center;">
<audio controls="controls" style="width:100%;max-width:400px;" preload="none">
<source src="/audio/audio_it/ub_185.mp3" type="audio/mpeg">
</audio>
</p>
<span id="p0"><a href="#p0" class="toc-anchor">¶</a> </span>
<p id="p0_1"><sup><small><a href="/it/The_Urantia_Book/185#p0_1">185:0.1</a></small></sup>  POCO dopo le sei di questo venerdì mattina, 7 aprile dell’anno 30 d.C., Gesù fu condotto davanti a Pilato, il procuratore romano che governava la Giudea, la Samaria e l’Idumea sotto la supervisione diretta del legato della Siria. Il Maestro fu portato alla presenza del governatore romano dalle guardie del tempio, legato, ed era accompagnato da una cinquantina di suoi accusatori, inclusi i membri del tribunale di Sinedristi (principalmente Sadducei), da Giuda Iscariota, dal sommo sacerdote Caifa e dall’apostolo Giovanni. Anna non comparve davanti a Pilato.</p>
<figure id="Figure_185_0_1" class="image urantiapedia">
  <img src="/image/The_Urantia_Book/Jesus_life/paintings/Jesus_Led_from_Caiaphas_to_Pilate.jpg">
  <figcaption>
    <em>Gesù condusse da Caifa a Pilato</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_Jesus_Led_from_Caiaphas_to_Pilate_(Jésus_conduit_de_Caïphe_à_Pilate)_-_James_Tissot.jpg" target="_blank">Wikimedia</a>
  </figcaption>
</figure>
<p id="p0_2"><sup><small><a href="/it/The_Urantia_Book/185#p0_2">185:0.2</a></small></sup>  Pilato era alzato e pronto a ricevere questo gruppo di visitatori mattinieri, essendo stato informato da coloro che avevano ottenuto la sera prima il suo consenso ad impiegare i soldati romani per arrestare il Figlio dell’Uomo che Gesù sarebbe stato portato il mattino presto davanti a lui. Era stato disposto che questo giudizio si tenesse davanti al pretorio, una costruzione annessa alla fortezza di Antonia, dove Pilato e sua moglie stabilivano il loro quartier generale quando si fermavano a Gerusalemme.</p>
<p id="p0_3"><sup><small><a href="/it/The_Urantia_Book/185#p0_3">185:0.3</a></small></sup>  Anche se Pilato condusse gran parte dell’interrogatorio di Gesù dentro le sale del pretorio, il giudizio pubblico avvenne fuori sui gradini che portavano all’entrata principale<sup id="cite1"><a href="#fn1">[1]</a></sup>. Questa fu una concessione agli Ebrei, che rifiutavano di entrare in qualsiasi costruzione dei Gentili dove poteva essere impiegato del lievito in questo giorno di preparazione alla Pasqua. Tale condotta non solo li avrebbe resi cerimonialmente impuri e quindi esclusi dalla partecipazione alle celebrazioni pomeridiane di ringraziamento, ma sarebbero stati anche costretti a sottoporsi alle cerimonie di purificazione dopo il tramonto, prima di essere ammessi a partecipare alla cena della Pasqua.</p>
<p id="p0_4"><sup><small><a href="/it/The_Urantia_Book/185#p0_4">185:0.4</a></small></sup>  Benché questi Ebrei non avessero assolutamente la coscienza turbata mentre complottavano per compiere l’assassinio legale di Gesù, erano tuttavia scrupolosi su tutte queste materie di purezza cerimoniale e di regolarità tradizionale. E questi Ebrei non sono stati i soli a non riconoscere gli alti e santi obblighi di natura divina, mentre accordavano una meticolosa attenzione a cose di poca importanza per il benessere umano sia nel tempo che nell’eternità.</p>
<h2 id="p1" class="toc-header"><a href="#p1" class="toc-anchor">¶</a> 1. PONZIO PILATO </h2>
<p id="p1_1"><sup><small><a href="/it/The_Urantia_Book/185#p1_1">185:1.1</a></small></sup>  Se Ponzio Pilato non fosse stato un governatore sufficientemente valido delle province minori, Tiberio avrebbe difficilmente permesso che restasse procuratore della Giudea per dieci anni. Benché egli fosse un amministratore abbastanza bravo, era moralmente un codardo. Non era un uomo abbastanza grande da comprendere la natura del suo compito di governatore degli Ebrei. Egli non colse il fatto che questi Ebrei avevano una religione <i>reale,</i> una fede per la quale erano disposti a morire, e che milioni e milioni di loro, sparsi qua e là in tutto l’impero, consideravano Gerusalemme come il luogo sacro della loro fede e rispettavano il Sinedrio come il più alto tribunale della terra.</p>
<p id="p1_2"><sup><small><a href="/it/The_Urantia_Book/185#p1_2">185:1.2</a></small></sup>  Pilato non amava gli Ebrei, e quest’odio profondo cominciò presto a manifestarsi. Di tutte le province romane, nessuna era più difficile da governare quanto la Giudea. Pilato non comprese mai veramente i problemi che comportava l’amministrazione degli Ebrei, e quindi, sin dall’inizio della sua esperienza di governatore, fece una serie di errori gravi quasi fatali e pressoché suicidi. E furono questi gravi errori che diedero agli Ebrei un tale potere su di lui. Quando volevano influenzare le sue decisioni, essi non dovevano che minacciare una rivolta, e Pilato capitolava rapidamente. Questa evidente incertezza, o mancanza di coraggio morale, del procuratore era principalmente dovuta al ricordo di un certo numero di controversie che egli aveva avuto con gli Ebrei e al fatto che ogni volta essi avevano avuto la meglio. Gli Ebrei sapevano che Pilato aveva paura di loro, che temeva per la sua posizione di fronte a Tiberio, ed essi utilizzarono questa conoscenza con grande svantaggio del governatore in numerose occasioni.</p>
<p id="p1_3"><sup><small><a href="/it/The_Urantia_Book/185#p1_3">185:1.3</a></small></sup>  Lo sfavore di Pilato presso gli Ebrei era il risultato di numerosi incontri sfortunati. In primo luogo egli non aveva preso sul serio il loro pregiudizio profondamente radicato contro le immagini quali simboli di adorazione idolatra. Perciò egli permise ai suoi soldati di entrare in Gerusalemme senza togliere le effigi di Cesare dai loro stendardi, come i soldati romani erano soliti fare sotto il suo predecessore. Una numerosa delegazione di Ebrei fece visita a Pilato per cinque giorni, implorandolo di far rimuovere queste effigi dagli stendardi militari. Egli rifiutò seccamente di accogliere la loro richiesta e li minacciò di morte immediata. Essendo uno scettico, Pilato non comprendeva come degli uomini di forti sentimenti religiosi non esitassero a morire per le loro convinzioni religiose; e perciò rimase sgomento quando questi Ebrei si disposero davanti al suo palazzo in gesto di sfida, si prostrarono faccia a terra e gli fecero sapere che erano pronti a morire. Pilato comprese allora di aver fatto una minaccia che non era disposto a mettere in atto. Egli cedette, ordinò che le effigi fossero rimosse dagli stendardi dei suoi soldati a Gerusalemme, e si trovò da quel giorno sottomesso in larga misura ai capricci dei dirigenti ebrei, che avevano in tal modo scoperto la sua debolezza nel fare delle minacce che aveva paura di porre in esecuzione.</p>
<p id="p1_4"><sup><small><a href="/it/The_Urantia_Book/185#p1_4">185:1.4</a></small></sup>  Pilato decise successivamente di riguadagnare questo prestigio perduto, e di conseguenza fece apporre gli stemmi dell’imperatore, quali erano comunemente impiegati per adorare Cesare, sulle mura del palazzo di Erode a Gerusalemme. Quando gli Ebrei protestarono, egli si mostrò inflessibile. Quando egli rifiutò di ascoltare le loro proteste, essi si appellarono prontamente a Roma, e l’imperatore ordinò altrettanto prontamente di rimuovere gli stemmi offensivi. Ed allora Pilato fu tenuto in ancora minor considerazione di prima.</p>
<p id="p1_5"><sup><small><a href="/it/The_Urantia_Book/185#p1_5">185:1.5</a></small></sup>  Un’altra cosa che lo portò in grande sfavore agli occhi degli Ebrei fu che egli osò prelevare del denaro dal tesoro del tempio per pagare la costruzione del nuovo acquedotto per fornire più acqua ai milioni di visitatori di Gerusalemme nei periodi delle grandi feste religiose. Gli Ebrei ritenevano che soltanto il Sinedrio potesse disporre dei fondi del tempio, ed essi non avevano mai cessato d’inveire contro Pilato per questa decisione presuntuosa. La sua decisione provocò non meno di una ventina di sommosse e molti massacri. L’ultima di queste gravi insurrezioni provocò la strage di un numeroso gruppo di Galilei mentre erano in adorazione presso l’altare.</p>
<p id="p1_6"><sup><small><a href="/it/The_Urantia_Book/185#p1_6">185:1.6</a></small></sup>  È significativo che, mentre questo capo romano esitante sacrificò Gesù alla sua paura degli Ebrei e alla salvaguardia della sua posizione personale, alla fine fu deposto a seguito dell’inutile massacro di Samaritani in connessione con le pretese di un falso Messia che condusse una folla sul Monte Garizim, dove egli affermava che erano sepolti dei vasi del tempio. Violenti tumulti scoppiarono quando egli non riuscì a rivelare il luogo in cui erano nascosti i vasi sacri, come aveva promesso. In seguito a questo episodio, il legato della Siria ordinò a Pilato di recarsi a Roma. Tiberio morì mentre Pilato era in viaggio per Roma, ed egli non fu riconfermato procuratore della Giudea. Pilato non si riprese mai completamente dall’incresciosa decisione di avere acconsentito alla crocifissione di Gesù. Non trovando favore agli occhi del nuovo imperatore, egli si ritirò nella provincia di Losanna, dove in seguito si suicidò.</p>
<p id="p1_7"><sup><small><a href="/it/The_Urantia_Book/185#p1_7">185:1.7</a></small></sup>  Claudia Procula, la moglie di Pilato, aveva sentito parlare molto di Gesù dalla sua cameriera personale, che era una credente fenicia al vangelo del regno. Dopo la morte di Pilato, Claudia svolse un ruolo importante nella diffusione della buona novella.</p>
<p id="p1_8"><sup><small><a href="/it/The_Urantia_Book/185#p1_8">185:1.8</a></small></sup>  E tutto ciò spiega gran parte di quello che avvenne in questo tragico venerdì mattina. È facile comprendere perché gli Ebrei si permisero di dare ordini a Pilato — di farlo alzare alle sei del mattino per giudicare Gesù — ed anche perché non esitarono a minacciare di accusarlo di tradimento davanti all’imperatore se avesse osato respingere le loro richieste di mettere a morte Gesù.</p>
<p id="p1_9"><sup><small><a href="/it/The_Urantia_Book/185#p1_9">185:1.9</a></small></sup>  Un degno governatore romano che non fosse stato sfavorevolmente coinvolto verso i dirigenti Ebrei non avrebbe mai permesso a questi fanatici religiosi assetati di sangue di causare la morte di un uomo che lui stesso aveva dichiarato innocente delle loro false accuse e senza colpa. Roma fece un grande errore, un errore dalle conseguenze profonde negli affari terreni, quando mandò il mediocre Pilato a governare la Palestina. Tiberio avrebbe fatto meglio ad inviare agli Ebrei il migliore amministratore provinciale dell’impero.</p>
<h2 id="p2" class="toc-header"><a href="#p2" class="toc-anchor">¶</a> 2. GESÙ COMPARE DAVANTI A PILATO </h2>
<p id="p2_1"><sup><small><a href="/it/The_Urantia_Book/185#p2_1">185:2.1</a></small></sup>  Quando Gesù e i suoi accusatori furono riuniti davanti alla sala di giudizio di Pilato, il governatore romano uscì e, rivolgendosi alla compagnia riunita, chiese: “Quale accusa portate contro quest’uomo?” I Sadducei e i consiglieri che si erano incaricati di sbarazzarsi di Gesù avevano deciso di andare davanti a Pilato a chiedere conferma della sentenza di morte pronunciata contro Gesù senza portare delle accuse precise<sup id="cite2"><a href="#fn2">[2]</a></sup>. Perciò il portavoce della corte sinedrista rispose a Pilato: “Se quest’uomo non fosse un malfattore non te l’avremmo consegnato.”</p>
<p id="p2_2"><sup><small><a href="/it/The_Urantia_Book/185#p2_2">185:2.2</a></small></sup>  Quando Pilato notò che erano restii a formulare le loro accuse contro Gesù, sebbene sapesse che erano stati impegnati tutta la notte a deliberare sulla sua colpevolezza, rispose loro: “Poiché non siete d’accordo su delle accuse precise, perché non portate via quest’uomo e lo giudicate in conformità alle vostre leggi?”<sup id="cite3"><a href="#fn3">[3]</a></sup></p>
<p id="p2_3"><sup><small><a href="/it/The_Urantia_Book/185#p2_3">185:2.3</a></small></sup>  Allora il cancelliere del tribunale del Sinedrio disse a Pilato: “Noi non abbiamo il diritto di mettere a morte un uomo, e questo perturbatore della nostra nazione è meritevole di morte per le cose che ha detto e fatto. Perciò siamo venuti davanti a te per la conferma di questa decisione<sup id="cite4"><a href="#fn4">[4]</a></sup>.”</p>
<p id="p2_4"><sup><small><a href="/it/The_Urantia_Book/185#p2_4">185:2.4</a></small></sup>  Venire davanti al governatore romano per cercare una scappatoia rivelò il malanimo e la stizza dei Sinedristi verso Gesù, come pure la loro mancanza di rispetto per l’equità, l’onore e la dignità di Pilato. Quale sfrontatezza da parte di questi cittadini sottomessi comparire davanti al loro governatore provinciale per chiedere un decreto d’esecuzione contro un uomo prima di avergli assicurato un giudizio equo e senza presentare delle accuse precise di crimine contro di lui!</p>
<p id="p2_5"><sup><small><a href="/it/The_Urantia_Book/185#p2_5">185:2.5</a></small></sup>  Pilato conosceva qualcosa dell’opera di Gesù tra gli Ebrei, e suppose che le accuse che potevano essere portate contro di lui concernessero infrazioni alle leggi ecclesiastiche ebree; cercò quindi di rinviare il caso al loro stesso tribunale. Inoltre, Pilato provò piacere a far confessare loro pubblicamente che erano impotenti a pronunciare ed eseguire la sentenza di morte anche contro un membro della loro stessa razza, che erano giunti a disprezzare con un odio profondo e carico d’invidia.</p>
<p id="p2_6"><sup><small><a href="/it/The_Urantia_Book/185#p2_6">185:2.6</a></small></sup>  Fu qualche ora addietro, poco prima di mezzanotte e dopo che ebbe autorizzato l’impiego dei soldati romani per arrestare segretamente Gesù, che Pilato aveva ricevuto ulteriori informazioni su Gesù e sul suo insegnamento da sua moglie, Claudia, che era parzialmente convertita al Giudaismo e che divenne più tardi totalmente credente nel vangelo di Gesù.</p>
<p id="p2_7"><sup><small><a href="/it/The_Urantia_Book/185#p2_7">185:2.7</a></small></sup>  Pilato avrebbe voluto rinviare questa udienza, ma vide che i dirigenti ebrei erano decisi a procedere con il caso. Egli sapeva che questa era non solo la mattina di preparazione alla Pasqua, ma che questo giorno, essendo venerdì, era anche il giorno di preparazione al sabato ebreo di riposo e di adorazione.</p>
<p id="p2_8"><sup><small><a href="/it/The_Urantia_Book/185#p2_8">185:2.8</a></small></sup>  Pilato, essendo fortemente urtato dalla maniera irriverente con cui questi Ebrei l’avevano contattato, non era intenzionato ad accogliere le loro richieste di condannare Gesù a morte senza un giudizio. Perciò, dopo aver atteso alcuni istanti per consentire loro di presentare le loro accuse contro il prigioniero, si rivolse loro e disse: “Non condannerò a morte quest’uomo senza un giudizio; né consentirò che sia interrogato prima che abbiate presentato le vostre accuse contro di lui per iscritto.”</p>
<p id="p2_9"><sup><small><a href="/it/The_Urantia_Book/185#p2_9">185:2.9</a></small></sup>  Quando il sommo sacerdote e gli altri udirono Pilato dire questo, fecero segno al cancelliere del tribunale, il quale consegnò a Pilato le accuse scritte contro Gesù. E queste accuse erano:</p>
<p id="p2_10"><sup><small><a href="/it/The_Urantia_Book/185#p2_10">185:2.10</a></small></sup>  “Noi troviamo nel tribunale del Sinedrio che quest’uomo è un malfattore ed un perturbatore della nostra nazione per il fatto che è colpevole di:<sup id="cite5"><a href="#fn5">[5]</a></sup></p>
<p id="p2_11"><sup><small><a href="/it/The_Urantia_Book/185#p2_11">185:2.11</a></small></sup>  “1. Pervertire la nostra nazione ed incitare il nostro popolo alla ribellione.</p>
<p id="p2_12"><sup><small><a href="/it/The_Urantia_Book/185#p2_12">185:2.12</a></small></sup>  “2. Vietare al popolo di pagare il tributo a Cesare.</p>
<p id="p2_13"><sup><small><a href="/it/The_Urantia_Book/185#p2_13">185:2.13</a></small></sup>  “3. Qualificare se stesso re dei Giudei ed insegnare la fondazione di un nuovo regno.”</p>
<p id="p2_14"><sup><small><a href="/it/The_Urantia_Book/185#p2_14">185:2.14</a></small></sup>  Gesù non era stato regolarmente giudicato né legalmente riconosciuto colpevole di alcuna di queste accuse. Egli non aveva nemmeno ascoltato queste accuse quando furono formulate per la prima volta, ma Pilato lo fece portare dal pretorio, dove si trovava sotto la custodia delle guardie, ed insisté che queste accuse fossero ripetute davanti a Gesù.</p>
<p id="p2_15"><sup><small><a href="/it/The_Urantia_Book/185#p2_15">185:2.15</a></small></sup>  Quando Gesù udì queste accuse, sapeva bene che non era stato ascoltato su questi argomenti davanti al tribunale ebreo, e lo sapevano Giovanni Zebedeo ed i suoi accusatori, ma egli non replicò alle loro false accuse. Anche quando Pilato lo pregò di rispondere ai suoi accusatori, egli non aprì bocca. Pilato fu così stupito dall’ingiustizia dell’intero procedimento e così impressionato dal silenzio e dalla serena condotta di Gesù che decise di portare il prigioniero dentro all’aula e d’interrogarlo in privato.</p>
<p id="p2_16"><sup><small><a href="/it/The_Urantia_Book/185#p2_16">185:2.16</a></small></sup>  Pilato aveva la mente confusa, in cuor suo era timoroso degli Ebrei e fortemente scosso nel suo spirito dallo spettacolo di Gesù che stava là maestosamente davanti ai suoi accusatori assetati di sangue, guardandoli non in silenzioso disprezzo, ma con un’espressione di sincera pietà e di addolorato affetto.</p>
<h2 id="p3" class="toc-header"><a href="#p3" class="toc-anchor">¶</a> 3. L’INTERROGATORIO PRIVATO DI PILATO </h2>
<p id="p3_1"><sup><small><a href="/it/The_Urantia_Book/185#p3_1">185:3.1</a></small></sup>  Pilato condusse Gesù e Giovanni Zebedeo in una stanza privata, lasciando le guardie fuori nella sala, ed invitato il prigioniero a sedersi, gli si sedette accanto e gli pose parecchie domande<sup id="cite6"><a href="#fn6">[6]</a></sup>. Pilato cominciò il suo colloquio con Gesù assicurandolo che egli non credeva alla prima accusa contro di lui, cioè che fosse un pervertitore della nazione e che incitasse alla ribellione. Poi gli chiese: “Hai mai insegnato che si doveva rifiutare il tributo a Cesare?” Gesù, indicando Giovanni, disse: “Chiedi a lui o a qualsiasi altra persona che ha ascoltato il mio insegnamento<sup id="cite7"><a href="#fn7">[7]</a></sup>.” Allora Pilato interrogò Giovanni su questa faccenda del tributo, e Giovanni testimoniò sull’insegnamento del suo Maestro e spiegò che Gesù e i suoi apostoli pagavano le imposte sia a Cesare che al tempio. Dopo che Pilato ebbe interrogato Giovanni, disse: “Non dire a nessuno che ho parlato con te.” E Giovanni non rivelò mai questo episodio.</p>
<figure id="Figure_185_3_1" class="image urantiapedia">
  <img src="/image/The_Urantia_Book/Jesus_life/paintings/Jesus_Before_Pilate_First_Interview.jpg">
  <figcaption>
    <em>Gesù davanti a Pilato - Prima intervista</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_Jesus_Before_Pilate_First_Interview_(Jésus_devant_Pilate._Premier_entretien)._-_James_Tissot.jpg" target="_blank">Wikimedia</a>
  </figcaption>
</figure>
<p id="p3_2"><sup><small><a href="/it/The_Urantia_Book/185#p3_2">185:3.2</a></small></sup>  Pilato si volse poi per interrogare ancora Gesù, dicendo: “Ed ora circa la terza accusa contro di te, sei tu il re dei Giudei?” Poiché c’era nella voce di Pilato un tono di domanda assolutamente sincero, Gesù sorrise al procuratore e disse: “Pilato, chiedi questo da te stesso o fai questa domanda per conto dei miei accusatori?” Al che, con tono di parziale indignazione, il governatore rispose: “Sono io un Ebreo? Il tuo stesso popolo e i capi dei sacerdoti ti hanno consegnato a me e mi hanno chiesto di condannarti a morte<sup id="cite8"><a href="#fn8">[8]</a></sup><sup id="cite9"><a href="#fn9">[9]</a></sup>. Io contesto la validità delle loro accuse e sto solo tentando di scoprire per me stesso ciò che hai fatto. Dimmi, hai tu detto di essere il re dei Giudei ed hai cercato di fondare un nuovo regno?”</p>
<p id="p3_3"><sup><small><a href="/it/The_Urantia_Book/185#p3_3">185:3.3</a></small></sup>  Allora Gesù disse a Pilato: “Non percepisci che il mio regno non è di questo mondo? Se il mio regno fosse di questo mondo, certamente i miei discepoli si sarebbero battuti perché io non fossi consegnato nelle mani degli Ebrei<sup id="cite10"><a href="#fn10">[10]</a></sup>. La mia presenza qui davanti a te in questi ceppi è sufficiente a mostrare a tutti gli uomini che il mio regno è un dominio spirituale, la fraternità stessa degli uomini che, grazie alla fede e all’amore, sono divenuti figli di Dio. E questa salvezza è per i Gentili così come per gli Ebrei.”</p>
<p id="p3_4"><sup><small><a href="/it/The_Urantia_Book/185#p3_4">185:3.4</a></small></sup>  “Allora tu sei un re dopotutto?” disse Pilato. E Gesù rispose: “Sì, io sono un re di questo genere, e il mio regno è la famiglia dei figli per fede di mio Padre che è nei cieli. Per questo proposito io sono nato in questo mondo, proprio per rivelare mio Padre a tutti gli uomini e testimoniare la verità di Dio<sup id="cite11"><a href="#fn11">[11]</a></sup>. Ed anche ora ti dichiaro che chiunque ama la verità sente la mia voce<sup id="cite12"><a href="#fn12">[12]</a></sup>.”</p>
<p id="p3_5"><sup><small><a href="/it/The_Urantia_Book/185#p3_5">185:3.5</a></small></sup>  Allora Pilato disse, metà ironicamente e metà sinceramente: “Verità, che cos’è la verità — chi la conosce?”<sup id="cite13"><a href="#fn13">[13]</a></sup></p>
<p id="p3_6"><sup><small><a href="/it/The_Urantia_Book/185#p3_6">185:3.6</a></small></sup>  Pilato non era in grado di penetrare le parole di Gesù, non era capace di comprendere la natura del suo regno spirituale, ma ora era certo che il prigioniero non aveva fatto nulla che meritasse la morte. Un solo sguardo a Gesù, faccia a faccia, fu sufficiente per convincere anche Pilato che quest’uomo mite e stanco, ma maestoso ed onesto, non era un turbolento e pericoloso rivoluzionario che aspirava a stabilirsi sul trono temporale d’Israele. Pilato pensò di aver compreso qualcosa di ciò che Gesù intendeva dire quando qualificò se stesso un re, perché conosceva gli insegnamenti degli Stoici, i quali proclamavano che “l’uomo saggio è un re”. Pilato fu pienamente convinto che, invece di essere un pericoloso fautore di sedizione, Gesù non era né più né meno che un visionario inoffensivo, un fanatico innocente.</p>
<p id="p3_7"><sup><small><a href="/it/The_Urantia_Book/185#p3_7">185:3.7</a></small></sup>  Dopo aver interrogato il Maestro, Pilato ritornò dai capi dei sacerdoti e dagli accusatori di Gesù e disse: “Ho interrogato quest’uomo e non trovo nessuna colpa in lui<sup id="cite14"><a href="#fn14">[14]</a></sup>. Io non penso che sia colpevole delle accuse che avete formulato contro di lui; penso che dovrebbe essere liberato.” E quando gli Ebrei udirono ciò, furono colti da grande furore, al punto da gridare sfrenatamente che Gesù doveva morire; e uno dei Sinedristi salì audacemente accanto a Pilato dicendo: “Quest’uomo agita il popolo, a cominciare dalla Galilea e continuando in tutta la Giudea<sup id="cite15"><a href="#fn15">[15]</a></sup>. È un seminatore di disordine e un malfattore. Lo rimpiangerai a lungo se rimetterai quest’uomo perverso in libertà.”</p>
<p id="p3_8"><sup><small><a href="/it/The_Urantia_Book/185#p3_8">185:3.8</a></small></sup>  Pilato era in grave difficoltà non sapendo che cosa fare di Gesù; perciò, quando li sentì dire che aveva cominciato la sua opera in Galilea, pensò di sfuggire alla responsabilità di decidere il caso, o quantomeno di guadagnare tempo per riflettere, mandando Gesù a comparire davanti ad Erode, che si trovava allora nella città per assistere alla Pasqua<sup id="cite16"><a href="#fn16">[16]</a></sup>. Pilato pensò anche che questo gesto sarebbe servito da antidoto all’aspro sentimento che era esistito per qualche tempo tra lui ed Erode a seguito di numerosi malintesi su questioni di giurisdizione<sup id="cite17"><a href="#fn17">[17]</a></sup>.</p>
<p id="p3_9"><sup><small><a href="/it/The_Urantia_Book/185#p3_9">185:3.9</a></small></sup>  Pilato, chiamate le guardie, disse: “Quest’uomo è un Galileo. Conducetelo immediatamente da Erode, e quando egli l’avrà interrogato, riferitemi le sue conclusioni.” Ed essi condussero Gesù da Erode<sup id="cite18"><a href="#fn18">[18]</a></sup>.</p>
<h2 id="p4" class="toc-header"><a href="#p4" class="toc-anchor">¶</a> 4. GESÙ DAVANTI AD ERODE </h2>
<p id="p4_1"><sup><small><a href="/it/The_Urantia_Book/185#p4_1">185:4.1</a></small></sup>  Quando Erode Antipa si fermava a Gerusalemme, abitava nell’antico palazzo maccabeo di Erode il Grande, e fu in questa casa dell’antico re che Gesù fu ora condotto dalle guardie del tempio, e fu seguito dai suoi accusatori e da una folla sempre crescente. Erode aveva sentito parlare da lungo tempo di Gesù ed era molto curioso di conoscerlo. Quando il Figlio dell’Uomo fu davanti a lui questo venerdì mattina, il perfido Idumeo non si ricordò nemmeno per un istante del ragazzo di un tempo che era comparso davanti a lui a Sefforis chiedendo una giusta decisione circa il denaro dovuto a suo padre, che era rimasto ucciso accidentalmente mentre lavorava ad uno degli edifici pubblici. Per quanto ne sapeva Erode, non aveva mai visto Gesù, sebbene avesse avuto molte preoccupazioni a causa sua quando l’attività del Maestro era stata concentrata in Galilea. Ora che egli era in custodia di Pilato e dei Giudei, Erode era desideroso di vederlo, sentendosi sicuro contro qualsiasi disordine dovuto a lui in futuro. Erode aveva sentito parlare molto dei miracoli operati da Gesù e sperava realmente di vederlo compiere qualche prodigio<sup id="cite19"><a href="#fn19">[19]</a></sup>.</p>
<figure id="Figure_185_4_1" class="image urantiapedia">
  <img src="/image/The_Urantia_Book/Jesus_life/paintings/Jesus_Before_Herod.jpg">
  <figcaption>
    <em>Gesù prima di Erode</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_Jesus_Before_Herod_(Jésus_devant_Hérode)_-_James_Tissot.jpg" target="_blank">Wikimedia</a>
  </figcaption>
</figure>
<p id="p4_2"><sup><small><a href="/it/The_Urantia_Book/185#p4_2">185:4.2</a></small></sup>  Quando condussero Gesù davanti ad Erode, il tetrarca fu colpito dal suo portamento solenne e dalla serena compostezza del suo volto. Per una quindicina di minuti Erode pose delle domande a Gesù, ma il Maestro non volle rispondere<sup id="cite20"><a href="#fn20">[20]</a></sup>. Erode lo derise e lo sfidò a compiere un miracolo, ma Gesù non volle replicare alle sue numerose domande né rispondere ai suoi sarcasmi.</p>
<p id="p4_3"><sup><small><a href="/it/The_Urantia_Book/185#p4_3">185:4.3</a></small></sup>  Allora Erode si rivolse ai capi dei sacerdoti e ai Sadducei e, prestando orecchio alle loro accuse, ascoltò tutto ciò che era stato detto a Pilato, e ancora di più, sui pretesi misfatti del Figlio dell’Uomo. Alla fine, convinto che Gesù non avrebbe né parlato né compiuto un prodigio per lui, Erode, dopo essersi beffato di lui per qualche tempo, lo rivestì di una vecchia veste regale di porpora e lo rimandò da Pilato<sup id="cite21"><a href="#fn21">[21]</a></sup>. Erode sapeva di non avere alcuna giurisdizione su Gesù in Giudea. Sebbene fosse felice di credere che stava finalmente per essere liberato da Gesù in Galilea, egli era contento che fosse Pilato ad avere la responsabilità di metterlo a morte. Erode non si era mai pienamente ripreso dalla paura che lo perseguitava come una maledizione per avere fatto uccidere Giovanni il Battista. In certi momenti Erode aveva anche temuto che Gesù fosse Giovanni risuscitato dalla morte. Ora egli era liberato da quella paura perché notò che Gesù era un tipo di persona molto differente dallo schietto e focoso profeta che aveva osato svelare e denunciare la sua vita privata.</p>
<figure id="Figure_185_4_3" class="image urantiapedia">
  <img src="/image/The_Urantia_Book/Jesus_life/paintings/Jesus_Led_from_Herod_to_Pilate.jpg">
  <figcaption>
    <em>Gesù condusse da Erode a Pilato</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_Jesus_Led_from_Herod_to_Pilate_(Jésus_emmené_de_Hérode_à_Pilate)_-_James_Tissot.jpg" target="_blank">Wikimedia</a>
  </figcaption>
</figure>
<h2 id="p5" class="toc-header"><a href="#p5" class="toc-anchor">¶</a> 5. GESÙ RITORNA DA PILATO </h2>
<p id="p5_1"><sup><small><a href="/it/The_Urantia_Book/185#p5_1">185:5.1</a></small></sup>  Quando le guardie ebbero ricondotto Gesù da Pilato, questi uscì sui gradini del pretorio, dove era stato posto il suo seggio di giudizio, e riuniti i capi dei sacerdoti e i Sinedristi disse loro: “Avete condotto quest’uomo davanti a me con l’accusa di pervertire il popolo, d’impedire il pagamento delle imposte e di proclamarsi re dei Giudei. Io l’ho interrogato e non l’ho trovato colpevole di tali accuse. In effetti, non trovo alcuna colpa in lui<sup id="cite22"><a href="#fn22">[22]</a></sup>. Allora l’ho mandato da Erode, e il tetrarca deve essere giunto alla stessa conclusione, poiché ce l’ha rimandato. Certamente niente che meriti la morte è stato commesso da quest’uomo. Se voi pensate ancora che egli debba essere disciplinato, sono disposto a punirlo prima di rilasciarlo.”</p>
<p id="p5_2"><sup><small><a href="/it/The_Urantia_Book/185#p5_2">185:5.2</a></small></sup>  Proprio nel momento in cui gli Ebrei stavano iniziando a gridare le loro proteste contro il rilascio di Gesù, una grande folla venne verso il pretorio per chiedere a Pilato di liberare un prigioniero in onore della festa di Pasqua<sup id="cite23"><a href="#fn23">[23]</a></sup>. Da qualche tempo era divenuto costume dei governatori romani di concedere alla popolazione di scegliere un prigioniero o un condannato per essere amnistiato nel periodo della Pasqua. Ed ora che questa folla era venuta davanti a lui a chiedere il rilascio di un prigioniero, e poiché Gesù era stato così recentemente in grande favore presso le moltitudini, venne in mente a Pilato che poteva forse trarsi fuori dalla difficile situazione proponendo a questo gruppo di rilasciare loro quest’uomo di Galilea come segno di buona volontà in occasione della Pasqua, visto che Gesù era attualmente detenuto davanti al suo seggio di giudizio<sup id="cite24"><a href="#fn24">[24]</a></sup>.</p>
<p id="p5_3"><sup><small><a href="/it/The_Urantia_Book/185#p5_3">185:5.3</a></small></sup>  Mentre la folla si ammassava sui gradini del palazzo, Pilato li sentì gridare il nome di un certo Barabba<sup id="cite25"><a href="#fn25">[25]</a></sup>. Barabba era un noto agitatore politico e un ladro assassino, figlio di un sacerdote, che era stato recentemente arrestato in flagrante delitto di rapina e di omicidio sulla strada di Gerico<sup id="cite26"><a href="#fn26">[26]</a></sup>. Quest’uomo era stato condannato a morire appena fossero passate le festività della Pasqua.</p>
<figure id="Figure_185_5_3" class="image urantiapedia image-style-align-right">
  <img src="/image/The_Urantia_Book/Jesus_life/paintings/Barabbas.jpg">
  <figcaption>
    <em>Barabba</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_Barabbas_-_James_Tissot.jpg" target="_blank">Wikimedia</a>
  </figcaption>
</figure>
<p id="p5_4"><sup><small><a href="/it/The_Urantia_Book/185#p5_4">185:5.4</a></small></sup>  Pilato si alzò in piedi e spiegò alla folla che Gesù gli era stato portato dai capi dei sacerdoti, i quali chiedevano che fosse messo a morte sulla base di certe accuse, e che egli non riteneva che l’uomo fosse meritevole di morte. Pilato disse: “Chi, dunque, preferireste che io vi rilasciassi, questo Barabba, l’assassino, o questo Gesù di Galilea?” E quando Pilato ebbe parlato così, i capi dei sacerdoti e i consiglieri del Sinedrio gridarono insieme con tutta la loro voce: “Barabba, Barabba!” E quando il popolo vide che i capi dei sacerdoti volevano che Gesù fosse messo a morte, si unì subito alla richiesta della sua esecuzione mentre chiedeva a gran voce il rilascio di Barabba<sup id="cite27"><a href="#fn27">[27]</a></sup><sup id="cite28"><a href="#fn28">[28]</a></sup>.</p>
<p id="p5_5"><sup><small><a href="/it/The_Urantia_Book/185#p5_5">185:5.5</a></small></sup>  Pochi giorni prima questa moltitudine aveva soggezione di Gesù, ma la plebaglia non aveva più considerazione per uno che, dopo aver affermato di essere il Figlio di Dio, si trovava ora prigioniero dei capi dei sacerdoti e dei dirigenti, e tradotto in giudizio davanti a Pilato in pericolo di morte. Gesù poteva essere un eroe agli occhi della popolazione quando stava cacciando dal tempio i cambiavalute e i mercanti, ma non quando era un prigioniero inerme nelle mani dei suoi nemici ed in giudizio per la sua vita.</p>
<p id="p5_6"><sup><small><a href="/it/The_Urantia_Book/185#p5_6">185:5.6</a></small></sup>  Pilato andò in collera vedendo che i capi dei sacerdoti chiedevano ad alta voce il perdono di un noto assassino mentre urlavano per ottenere il sangue di Gesù. Egli vide la loro malizia e il loro odio e percepì il loro pregiudizio e la loro invidia. Perciò disse loro: “Come potete scegliere la vita di un assassino rispetto a quella di quest’uomo, il cui peggior crimine consiste nel qualificarsi simbolicamente re dei Giudei?” Ma questa non fu un’affermazione saggia da parte di Pilato. I Giudei erano un popolo fiero, allora sottomesso al giogo politico romano, ma fiducioso nella venuta di un Messia che li avrebbe liberati dalla schiavitù dei Gentili con un grande spiegamento di potenza e di gloria. Essi si risentirono più di quanto Pilato potesse immaginare per l’affermazione che questo insegnante di strane dottrine, dal comportamento mite, ora in arresto ed incolpato di crimini meritevoli di morte, fosse definito “il re dei Giudei”. Essi presero questa osservazione come un insulto verso tutto ciò che consideravano sacro ed onorevole nella loro esistenza nazionale, e perciò si lasciarono andare tutti a grandi clamori per il rilascio di Barabba e la morte di Gesù<sup id="cite29"><a href="#fn29">[29]</a></sup>.</p>
<p id="p5_7"><sup><small><a href="/it/The_Urantia_Book/185#p5_7">185:5.7</a></small></sup>  Pilato sapeva che Gesù era innocente delle accuse portate contro di lui, e se fosse stato un giudice giusto e coraggioso, l’avrebbe assolto e rilasciato. Ma egli aveva paura di sfidare questi Giudei irritati, e mentre esitava a fare il proprio dovere, arrivò un messaggero e gli consegnò un messaggio sigillato di sua moglie, Claudia<sup id="cite30"><a href="#fn30">[30]</a></sup>.</p>
<figure id="Figure_185_5_7" class="image urantiapedia">
  <img src="/image/The_Urantia_Book/Jesus_life/paintings/The_Message_of_Pilate's_Wife.jpg">
  <figcaption>
    <em>Il messaggio della moglie di Pilato</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_The_Message_of_Pilate's_Wife._Pilate_-_James_Tissot.jpg" target="_blank">Wikimedia</a>
  </figcaption>
</figure>
<p id="p5_8"><sup><small><a href="/it/The_Urantia_Book/185#p5_8">185:5.8</a></small></sup>  Pilato indicò a coloro che erano riuniti davanti a lui che desiderava leggere la comunicazione che aveva appena ricevuto prima di proseguire l’esame della questione in corso. Quando Pilato aprì questa lettera inviata da sua moglie, lesse: “Ti supplico di non avere niente a che fare con quest’uomo innocente e giusto che chiamano Gesù. Ho molto sofferto in un sogno questa notte a causa sua<sup id="cite31"><a href="#fn31">[31]</a></sup>.” Questa nota di Claudia non solo turbò grandemente Pilato e ritardò così la definizione della questione, ma sfortunatamente fornì anche ai dirigenti ebrei un tempo considerevole per circolare liberamente tra la folla ed incitare il popolo a chiedere il rilascio di Barabba e a reclamare a gran voce la crocifissione di Gesù<sup id="cite32"><a href="#fn32">[32]</a></sup>.</p>
<p id="p5_9"><sup><small><a href="/it/The_Urantia_Book/185#p5_9">185:5.9</a></small></sup>  Infine Pilato tornò ad occuparsi della soluzione del problema che gli stava davanti, chiedendo all’assemblea mista di dirigenti ebrei e di persone che chiedevano un’amnistia: “Che cosa farò di colui che è chiamato il re dei Giudei?” Essi gridarono tutti all’unisono: “Crocifiggilo! Crocifiggilo!” L’unanimità di questa richiesta da parte della moltitudine eterogenea spaventò ed allarmò Pilato, giudice ingiusto e dominato dalla paura<sup id="cite33"><a href="#fn33">[33]</a></sup>.</p>
<p id="p5_10"><sup><small><a href="/it/The_Urantia_Book/185#p5_10">185:5.10</a></small></sup>  Allora Pilato disse ancora una volta: “Perché vorreste crocifiggere quest’uomo? Che male ha fatto? Chi verrà a testimoniare contro di lui?” Ma quando sentirono Pilato parlare in difesa di Gesù, essi si limitarono a gridare di nuovo: “Crocifiggilo! Crocifiggilo!”<sup id="cite34"><a href="#fn34">[34]</a></sup></p>
<p id="p5_11"><sup><small><a href="/it/The_Urantia_Book/185#p5_11">185:5.11</a></small></sup>  Allora Pilato fece di nuovo appello a loro circa il rilascio del prigioniero per la Pasqua, dicendo: “Vi chiedo ancora una volta, quale di questi prigionieri vi rilascerò per questo vostro periodo di Pasqua?” E di nuovo la folla gridò: “Dacci Barabba!”</p>
<p id="p5_12"><sup><small><a href="/it/The_Urantia_Book/185#p5_12">185:5.12</a></small></sup>  Allora Pilato disse: “Se rilascio l’assassino Barabba, che cosa farò di Gesù?” E ancora una volta la moltitudine gridò all’unisono: “Crocifiggilo! Crocifiggilo!”</p>
<p id="p5_13"><sup><small><a href="/it/The_Urantia_Book/185#p5_13">185:5.13</a></small></sup>  Pilato fu terrorizzato dal clamore insistente della plebaglia, che agiva sotto la guida diretta dei capi dei sacerdoti e dei consiglieri del Sinedrio; ciononostante, egli decise di fare almeno un ulteriore tentativo di calmare la folla e di salvare Gesù.</p>
<h2 id="p6" class="toc-header"><a href="#p6" class="toc-anchor">¶</a> 6. L’ULTIMO APPELLO DI PILATO </h2>
<p id="p6_1"><sup><small><a href="/it/The_Urantia_Book/185#p6_1">185:6.1</a></small></sup>  A tutto ciò che sta avvenendo questo venerdì mattina presto davanti a Pilato stanno partecipando solo i nemici di Gesù. I suoi numerosi amici o non sanno ancora del suo arresto notturno e del suo giudizio nelle prime ore del mattino, o si nascondono per paura di essere anch’essi presi e condannati a morte perché credenti agli insegnamenti di Gesù. Tra la moltitudine che grida ora per la morte del Maestro si trovano soltanto suoi nemici giurati e la popolazione sconsiderata e facile da manovrare.</p>
<p id="p6_2"><sup><small><a href="/it/The_Urantia_Book/185#p6_2">185:6.2</a></small></sup>  Pilato volle fare un ultimo appello alla loro pietà. Avendo paura di sfidare il clamore di questa plebaglia sviata che reclamava il sangue di Gesù, egli ordinò alle guardie ebree e ai soldati romani di prendere Gesù e di flagellarlo<sup id="cite35"><a href="#fn35">[35]</a></sup>. Questa era in se stessa una procedura ingiusta e illegale, perché la legge romana prevedeva che solo i condannati a morte mediante crocifissione fossero assoggettati così alla flagellazione. Le guardie condussero Gesù nel cortile aperto del pretorio per questo supplizio. Anche se i suoi nemici non assisterono a questa flagellazione, vi assisté Pilato, e prima che avessero portato a termine questo flagrante abuso, egli ordinò ai flagellatori di fermarsi e fece segno che Gesù fosse condotto da lui. Prima che i flagellatori calassero i loro nodosi scudisci su Gesù, dopo che fu legato al palo della flagellazione, essi lo rivestirono con la veste di porpora, e intrecciata una corona di spine gliela posero sulla fronte. E dopo avergli messo una canna nella mano come finto scettro, s’inginocchiarono davanti a lui e lo beffeggiarono dicendo: “Salve, re dei Giudei!” E sputarono su di lui e lo colpirono in viso con le mani. E uno di loro, prima di ricondurlo da Pilato, gli prese la canna dalla mano e lo colpì sulla testa<sup id="cite36"><a href="#fn36">[36]</a></sup>.</p>
<figure id="Figure_185_6_2" class="image urantiapedia">
  <img src="/image/The_Urantia_Book/Jesus_life/paintings/The_Scourging_on_the_Front.jpg">
  <figcaption>
    <em>La flagellazione al fronte</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_The_Scourging_on_the_Front_(La_flagellation_de_face)_-_James_Tissot.jpg" target="_blank">Wikimedia</a>
  </figcaption>
</figure>
<p id="p6_3"><sup><small><a href="/it/The_Urantia_Book/185#p6_3">185:6.3</a></small></sup>  Poi Pilato condusse fuori questo prigioniero sanguinante e lacero, e presentandolo alla folla variopinta disse: “Ecco l’uomo! Di nuovo io vi dichiaro che non trovo alcuna colpa in lui, e dopo averlo flagellato vorrei rilasciarlo<sup id="cite37"><a href="#fn37">[37]</a></sup>.”</p>
<figure id="Figure_185_6_3" class="image urantiapedia">
  <img src="/image/The_Urantia_Book/Jesus_life/paintings/Ecce_homo.jpg">
  <figcaption>
    <em>Ecce homo</em>, Antonio Ciseri, 1860 – 1880, <a href="https://en.wikipedia.org/wiki/File:Ecce_homo_by_Antonio_Ciseri_(1).jpg" target="_blank">Wikimedia</a>
  </figcaption>
</figure>
<p id="p6_4"><sup><small><a href="/it/The_Urantia_Book/185#p6_4">185:6.4</a></small></sup>  Gesù di Nazaret stava là, vestito di una vecchia veste regale purpurea, con una corona di spine che trafiggeva la sua fronte serena. Il suo viso era macchiato di sangue e il suo corpo piegato dalla sofferenza e dall’angoscia. Ma niente può smuovere il cuore insensibile di coloro che sono vittime di un intenso odio emotivo e schiavi di pregiudizi religiosi. Questo spettacolo trasmise un profondo fremito d’orrore nei regni di un vasto universo, ma non toccò il cuore di coloro che avevano deciso nella loro mente di distruggere Gesù.</p>
<p id="p6_5"><sup><small><a href="/it/The_Urantia_Book/185#p6_5">185:6.5</a></small></sup>  Dopo che si furono ripresi dallo shock iniziale alla vista della condizione del Maestro, essi ripresero a gridare più forte e più a lungo: “Crocifiggilo! Crocifiggilo! Crocifiggilo!”<sup id="cite38"><a href="#fn38">[38]</a></sup></p>
<figure id="Figure_185_6_5" class="image urantiapedia">
  <img src="/image/The_Urantia_Book/Jesus_life/paintings/Let_Him_Be_Crucified.jpg">
  <figcaption>
    <em>Sia crocifisso</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_Let_Him_Be_Crucified_(Qu'il_soit_crucifié)_-_James_Tissot.jpg" target="_blank">Wikimedia</a>
  </figcaption>
</figure>
<p id="p6_6"><sup><small><a href="/it/The_Urantia_Book/185#p6_6">185:6.6</a></small></sup>  Ed ora Pilato comprese che era futile appellarsi ai loro ipotetici sentimenti di pietà. Egli si fece avanti e disse: “Percepisco che siete determinati che quest’uomo debba morire, ma che cosa ha fatto per meritare la morte? Chi vuole dichiarare il suo crimine?”</p>
<p id="p6_7"><sup><small><a href="/it/The_Urantia_Book/185#p6_7">185:6.7</a></small></sup>  Allora il sommo sacerdote stesso si fece avanti e, salito da Pilato, dichiarò con irritazione: “Noi abbiamo una legge sacra, e secondo tale legge quest’uomo dovrebbe morire perché ha lui stesso proclamato di essere il Figlio di Dio<sup id="cite39"><a href="#fn39">[39]</a></sup>.” Quando Pilato udì ciò, ebbe ancora più paura, non solo degli Ebrei, ma ricordando il messaggio di sua moglie e la mitologia greca degli dei che scendono sulla terra, egli tremava ora al pensiero che Gesù potesse essere un personaggio divino. Egli fece un cenno con la mano alla folla per farla tacere, mentre prese Gesù per il braccio e lo ricondusse all’interno dell’edificio per poterlo interrogare ancora. Pilato era ora confuso dalla paura, sconcertato dalla superstizione e turbato dall’ostinato atteggiamento della plebaglia.</p>
<h2 id="p7" class="toc-header"><a href="#p7" class="toc-anchor">¶</a> 7. L’ULTIMO COLLOQUIO CON PILATO </h2>
<p id="p7_1"><sup><small><a href="/it/The_Urantia_Book/185#p7_1">185:7.1</a></small></sup>  Mentre Pilato, tremante di paura e d’emozione, si sedeva accanto a Gesù, chiese: “Da dove vieni? Chi sei realmente? Com’è che dicono che sei il Figlio di Dio?”<sup id="cite40"><a href="#fn40">[40]</a></sup></p>
<p id="p7_2"><sup><small><a href="/it/The_Urantia_Book/185#p7_2">185:7.2</a></small></sup>  Ma Gesù non poteva rispondere a queste domande poste da un giudice timoroso degli uomini, debole e titubante, che era stato così ingiusto da farlo fustigare anche dopo averlo dichiarato innocente di ogni delitto e prima di essere stato debitamente condannato a morte. Gesù guardò Pilato diritto negli occhi, ma non gli rispose<sup id="cite41"><a href="#fn41">[41]</a></sup>. Allora Pilato disse: “Rifiuti di parlarmi? Non comprendi che ho ancora il potere di rilasciarti o di crocifiggerti?” Allora Gesù disse: “Tu non avresti alcun potere su di me se ciò non fosse permesso dall’alto. Tu non potresti esercitare alcuna autorità sul Figlio dell’Uomo se il Padre che è nei cieli non lo permettesse. Ma tu non sei così colpevole, poiché ignori il vangelo. Colui che mi ha tradito e colui che mi ha consegnato a te, essi hanno commesso il peccato più grande<sup id="cite42"><a href="#fn42">[42]</a></sup>.”</p>
<figure id="Figure_185_7_2" class="image urantiapedia">
  <img src="/image/The_Urantia_Book/Jesus_life/paintings/Jesus_Before_Pilate_Second_Interview.jpg">
  <figcaption>
    <em>Gesù davanti a Pilato - Seconda intervista</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_Jesus_Before_Pilate_Second_Interview_(Jésus_devant_Pilate._Deuxième_entretien)_-_James_Tissot.jpg" target="_blank">Wikimedia</a>
  </figcaption>
</figure>
<p id="p7_3"><sup><small><a href="/it/The_Urantia_Book/185#p7_3">185:7.3</a></small></sup>  Quest’ultimo colloquio con Gesù terrorizzò del tutto Pilato. Questo codardo morale e giudice debole penava ora sotto il duplice fardello del timore superstizioso di Gesù e della paura mortale dei dirigenti ebrei.</p>
<p id="p7_4"><sup><small><a href="/it/The_Urantia_Book/185#p7_4">185:7.4</a></small></sup>  Pilato comparve di nuovo davanti alla folla dicendo: “Io sono certo che quest’uomo è soltanto un trasgressore religioso. Dovreste prenderlo e giudicarlo secondo la vostra legge. Perché vi aspettate che io acconsenta alla sua morte per il fatto che è entrato in conflitto con le vostre tradizioni?”</p>
<p id="p7_5"><sup><small><a href="/it/The_Urantia_Book/185#p7_5">185:7.5</a></small></sup>  Pilato era sul punto di liberare Gesù quando Caifa, il sommo sacerdote, si avvicinò al codardo giudice romano e, agitando un dito vendicatore in faccia a Pilato, disse con parole di collera che tutta la moltitudine poté udire: “Se rilasci quest’uomo non sei amico di Cesare, e vedrò che l’imperatore sappia tutto.” Questa minaccia pubblica fu troppo per Pilato. Il timore per la sua posizione personale eclissò ora ogni altra considerazione, e il codardo governatore ordinò che Gesù fosse portato davanti al seggio del giudizio. Mentre il Maestro stava là davanti a loro, egli lo indicò col dito e disse sarcasticamente: “Ecco il vostro re.” E gli Ebrei risposero: “Portalo via. Crocifiggilo!” Ed allora Pilato disse con molta ironia e sarcasmo: “Crocifiggerò il vostro re?” E gli Ebrei risposero: “Sì, crocifiggilo! Non abbiamo altro re che Cesare<sup id="cite43"><a href="#fn43">[43]</a></sup>.” Ed allora Pilato si rese conto che non c’era alcuna speranza di salvare Gesù, poiché non era disposto a sfidare gli Ebrei.</p>
<h2 id="p8" class="toc-header"><a href="#p8" class="toc-anchor">¶</a> 8. LA TRAGICA RESA DI PILATO </h2>
<p id="p8_1"><sup><small><a href="/it/The_Urantia_Book/185#p8_1">185:8.1</a></small></sup>  Il Figlio di Dio incarnato come Figlio dell’Uomo stava là. Era stato arrestato senza colpa; accusato senza prove; giudicato senza testimoni; punito senza un verdetto; ed ora stava per essere condannato a morte da un giudice ingiusto che confessava di non riuscire a trovare alcuna colpa in lui. Se Pilato aveva pensato di appellarsi al loro patriottismo chiamando Gesù “re dei Giudei”, aveva completamente sbagliato. Gli Ebrei non stavano aspettando un tale re. La dichiarazione dei capi dei sacerdoti e dei Sadducei “non abbiamo altro re che Cesare” fu uno shock anche per la popolazione ignorante, ma oramai era troppo tardi per salvare Gesù anche se il popolino avesse osato sposare la causa del Maestro.</p>
<figure id="Figure_185_8_1" class="image urantiapedia image-style-align-right">
  <img src="/image/The_Urantia_Book/Jesus_life/paintings/Pilate_Washes_His_Hands.jpg">
  <figcaption>
    <em>Pilato si lava le mani</em>, James Tissot, 1886 – 1894, <a href="https://commons.wikimedia.org/wiki/File:Brooklyn_Museum_-_Pilate_Washes_His_Hands_(Pilate_se_lave_les_mains)_-_James_Tissot.jpg" target="_blank">Wikimedia</a>
  </figcaption>
</figure>
<p id="p8_2"><sup><small><a href="/it/The_Urantia_Book/185#p8_2">185:8.2</a></small></sup>  Pilato temeva un tumulto o una rivolta. Egli non osò rischiare di avere tali disordini durante il periodo della Pasqua a Gerusalemme. Aveva ricevuto recentemente un rimprovero da Cesare e non voleva rischiarne un altro. Il popolino applaudì quando egli ordinò il rilascio di Barabba<sup id="cite44"><a href="#fn44">[44]</a></sup>. Poi egli fece portare una bacinella e dell’acqua, e là davanti alla moltitudine si lavò le mani dicendo: “Io sono innocente del sangue di quest’uomo<sup id="cite45"><a href="#fn45">[45]</a></sup>. Voi siete determinati a che egli muoia, ma io non ho trovato alcuna colpa in lui<sup id="cite46"><a href="#fn46">[46]</a></sup>. Occupatevene voi. I soldati lo condurranno via.” Ed allora il popolino applaudì e rispose: “Che il suo sangue ricada su di noi e sui nostri figli.”</p>
<br/>
<figure class="table chapter-navigator">
  <table>
    <tbody>
      <tr>
        <td>
        <a href="/it/The_Urantia_Book/184">
          <span class="mdi mdi-arrow-left-drop-circle"></span><span class="pl-2">Fascicolo 184. Davanti al tribunale del Sinedrio</span>
        </a>
        </td>
        <td>
        <a href="/it/The_Urantia_Book/Index">
          <span class="mdi mdi-book-open-variant"></span><span class="pl-2">Indice</sp<n>
        </a>
        <br>
        <a href="/it/The_Urantia_Book_Multiple/185">
          <span class="mdi mdi-view-parallel"></span><span class="pl-2">Versione multipla</span>
        </a>
        </td>
        <td>
        <a href="/it/The_Urantia_Book/186">
          <span class="pr-2">Fascicolo 186. Poco prima della crocifissione</span><span class="mdi mdi-arrow-right-drop-circle"></span>
        </a>
        </td>
      </tr>
    </tbody>
  </table>
</figure>
<h2>Riferimenti</h2>
<div style="-moz-column-width: 30em; -webkit-column-width: 30em; column-width: 30em; margin-top: 1em;">
<ol style="margin: 0; padding-top: 0px;">
  <li style="margin-top:0px;" id="fn1"><a href="#cite1">↑</a> <i>Processo fuori dagli edifici</i>: <a href="/it/Bible/John/18#v28b">Gv 18:28b</a>. </li>
  <li id="fn2"><a href="#cite2">↑</a> <i>Pilato chiede quali accuse</i>: <a href="/it/Bible/John/18#v29">Gv 18:29-30</a>. </li>
  <li id="fn3"><a href="#cite3">↑</a> <i>Pilato: perché non lo giudicate?</i>: <a href="/it/Bible/John/18#v31a">Gv 18:31a</a>. </li>
  <li id="fn4"><a href="#cite4">↑</a> <i>Risposta: non possiamo ucciderlo</i>: <a href="/it/Bible/John/18#v31b">Gv 18:31b</a>. </li>
  <li id="fn5"><a href="#cite5">↑</a> <i>Accuse contro Gesù</i>: <a href="/it/Bible/Matthew/27#v12a">Mt 27:12a</a>; <a href="/it/Bible/Mark/15#v3a">Mc 15:3a</a>; <a href="/it/Bible/Luke/23#v2">Lc 23:2</a>. </li>
  <li id="fn6"><a href="#cite6">↑</a> <i>Pilato interroga Gesù</i>: <a href="/it/Bible/John/18#v33a">Gv 18:33a</a>. </li>
  <li id="fn7"><a href="#cite7">↑</a> <i>L'opinione di Gesù sui tributi</i>: <a href="/it/Bible/Matthew/22#v21">Mt 22:21</a>; <a href="/it/Bible/Mark/12#v17">Mc 12:17</a>; <a href="/it/Bible/Luke/20#v25">Lc 20:25</a>. </li>
  <li id="fn8"><a href="#cite8">↑</a> <i>Sei tu il re dei Giudei?</i>: <a href="/it/Bible/Matthew/27#v11a">Mt 27:11a</a>; <a href="/it/Bible/Mark/15#v2a">Mc 15:2a</a>; <a href="/it/Bible/Luke/23#v3a">Lc 23:3a</a>; <a href="/it/Bible/John/18#v33b">Gv 18:33b</a>. </li>
  <li id="fn9"><a href="#cite9">↑</a> <i>Perché lo chiedi?</i>: <a href="/it/Bible/John/18#v34">Gv 18:34-35</a>. </li>
  <li id="fn10"><a href="#cite10">↑</a> <i>Il mio regno non è di questo mondo</i>: <a href="/it/Bible/John/18#v36">Gv 18:36</a>. </li>
  <li id="fn11"><a href="#cite11">↑</a> <i>Il destino di Gesù: mostrare la verità</i>: <a href="/it/Bible/John/18#v37b">Gv 18:37b</a>. </li>
  <li id="fn12"><a href="#cite12">↑</a> <i>«Regno» riconosciuto</i>: <a href="/it/Bible/Matthew/27#v11b">Mt 27:11b</a>; <a href="/it/Bible/Mark/15#v2b">Mc 15:2b</a>; <a href="/it/Bible/Luke/23#v3b">Lc 23:3b</a>; <a href="/it/Bible/John/18#v37a">Gv 18:37a</a>. </li>
  <li id="fn13"><a href="#cite13">↑</a> <i>Cos'è la verità?</i>: <a href="/it/Bible/John/18#v38a">Gv 18:38a</a>. </li>
  <li id="fn14"><a href="#cite14">↑</a> <i>Pilato: non trovo nessuna colpa in lui</i>: <a href="/it/Bible/Luke/23#v4">Lc 23:4</a>; <a href="/it/Bible/John/18#v38b">Gv 18:38b</a>. </li>
  <li id="fn15"><a href="#cite15">↑</a> <i>Giudei arrabbiati</i>: <a href="/it/Bible/Luke/23#v5">Lc 23:5</a>. </li>
  <li id="fn16"><a href="#cite16">↑</a> <i>I Galilei sono sotto Erode</i>: <a href="/it/Bible/Luke/23#v6">Lc 23:6</a>. </li>
  <li id="fn17"><a href="#cite17">↑</a> <i>Onorato la giurisdizione di Erode</i>: <a href="/it/Bible/Luke/23#v12">Lc 23:12</a>. </li>
  <li id="fn18"><a href="#cite18">↑</a> <i>Pilato manda Gesù da Erode</i>: <a href="/it/Bible/Luke/23#v7">Lc 23:7</a>. </li>
  <li id="fn19"><a href="#cite19">↑</a> <i>I sentimenti di Erode</i>: <a href="/it/Bible/Luke/23#v8">Lc 23:8</a>. </li>
  <li id="fn20"><a href="#cite20">↑</a> <i>Gesù tace davanti a Erode</i>: <a href="/it/Bible/Luke/23#v9">Lc 23:9</a>. </li>
  <li id="fn21"><a href="#cite21">↑</a> <i>Gesù si vestì e tornò da Pilato</i>: <a href="/it/Bible/Luke/23#v10">Lc 23:10-11</a>. </li>
  <li id="fn22"><a href="#cite22">↑</a> <i>Non trovo nessuna colpa in lui</i>: <a href="/it/Bible/Luke/23#v13">Lc 23:13-16</a>. </li>
  <li id="fn23"><a href="#cite23">↑</a> <i>Abitudine a liberare il prigioniero</i>: <a href="/it/Bible/Matthew/27#v15">Mt 27:15</a>; <a href="/it/Bible/Mark/15#v6">Mc 15:6</a>; <a href="/it/Bible/Luke/23#v17">Lc 23:17</a>; <a href="/it/Bible/John/18#v39a">Gv 18:39a</a>. </li>
  <li id="fn24"><a href="#cite24">↑</a> <i>Pilato cerca di liberare Gesù</i>: <a href="/it/Bible/John/18#v39">Gv 18:39</a>. </li>
  <li id="fn25"><a href="#cite25">↑</a> <i>La folla chiama: liberare Barabba</i>: <a href="/it/Bible/John/18#v40a">Gv 18:40a</a>. </li>
  <li id="fn26"><a href="#cite26">↑</a> <i>Barabba era un assassino</i>: <a href="/it/Bible/Matthew/27#v16">Mt 27:16</a>; <a href="/it/Bible/Mark/15#v7">Mc 15:7</a>; <a href="/it/Bible/Luke/23#v18">Lc 23:18-19</a>; <a href="/it/Bible/John/18#v40b">Gv 18:40b</a>. </li>
  <li id="fn27"><a href="#cite27">↑</a> <i>Quale prigioniero devo liberare?</i>: <a href="/it/Bible/Matthew/27#v17">Mt 27:17</a>; <a href="/it/Bible/Mark/15#v9">Mc 15:9</a>; <a href="/it/Bible/John/18#v39b">Gv 18:39b</a>. </li>
  <li id="fn28"><a href="#cite28">↑</a> <i>Libera Barabba</i>: <a href="/it/Bible/Mark/15#v11">Mc 15:11</a>; <a href="/it/Bible/Luke/23#v18">Lc 23:18</a>; <a href="/it/Bible/John/18#v40a">Gv 18:40a</a>. </li>
  <li id="fn29"><a href="#cite29">↑</a> <i>Gesù e Barabba</i>: <a href="/it/Bible/Matthew/27#v18">Mt 27:18</a>; <a href="/it/Bible/Mark/15#v10">Mc 15:10</a>. </li>
  <li id="fn30"><a href="#cite30">↑</a> <i>Il messaggio di Pilato da sua moglie</i>: <a href="/it/Bible/Matthew/27#v19a">Mt 27:19a</a>. </li>
  <li id="fn31"><a href="#cite31">↑</a> <i>Contenuto del messaggio</i>: <a href="/it/Bible/Matthew/27#v19b">Mt 27:19b</a>. </li>
  <li id="fn32"><a href="#cite32">↑</a> <i>Il ritardo aiuta i nemici</i>: <a href="/it/Bible/Matthew/27#v20">Mt 27:20</a>; <a href="/it/Bible/Mark/15#v11">Mc 15:11</a>. </li>
  <li id="fn33"><a href="#cite33">↑</a> <i>E Gesù? Crocifiggilo!</i>: <a href="/it/Bible/Matthew/27#v22">Mt 27:22</a>; <a href="/it/Bible/Mark/15#v12">Mc 15:12-13</a>; <a href="/it/Bible/Luke/23#v20">Lc 23:20-21</a>. </li>
  <li id="fn34"><a href="#cite34">↑</a> <i>Perché crocifiggere Gesù?</i>: <a href="/it/Bible/Matthew/27#v23">Mt 27:23</a>; <a href="/it/Bible/Mark/15#v14">Mc 15:14</a>; <a href="/it/Bible/Luke/23#v22">Lc 23:22-23</a>. </li>
  <li id="fn35"><a href="#cite35">↑</a> <i>Gesù flagellato</i>: <a href="/it/Bible/Matthew/27#v26b">Mt 27:26b</a>; <a href="/it/Bible/Mark/15#v15b">Mc 15:15b</a>; <a href="/it/Bible/Luke/23#v16">Lc 23:16</a>; <a href="/it/Bible/John/19#v1">Gv 19:1</a>. </li>
  <li id="fn36"><a href="#cite36">↑</a> <i>La flagellazione</i>: <a href="/it/Bible/Matthew/27#v27">Mt 27:27-31a</a>; <a href="/it/Bible/Mark/15#v16">Mc 15:16-20a</a>; <a href="/it/Bible/John/19#v2">Gv 19:2-3</a>. </li>
  <li id="fn37"><a href="#cite37">↑</a> <i>Ecco l'uomo</i>: <a href="/it/Bible/John/19#v4">Gv 19:4-5,6b</a>. </li>
  <li id="fn38"><a href="#cite38">↑</a> <i>Crocifiggilo!</i>: <a href="/it/Bible/Luke/23#v23a">Lc 23:23a</a>; <a href="/it/Bible/John/19#v6a">Gv 19:6a</a>. </li>
  <li id="fn39"><a href="#cite39">↑</a> <i>Il sommo sacerdote affronta Pilato</i>: <a href="/it/Bible/John/19#v7">Gv 19:7-9a</a>. </li>
  <li id="fn40"><a href="#cite40">↑</a> <i>Pilato interroga Gesù</i>: <a href="/it/Bible/John/19#v9b">Gv 19:9b</a>. </li>
  <li id="fn41"><a href="#cite41">↑</a> <i>Gesù non risponde</i>: <a href="/it/Bible/John/19#v9c">Gv 19:9c</a>. </li>
  <li id="fn42"><a href="#cite42">↑</a> <i>Ultimo dialogo con Gesù</i>: <a href="/it/Bible/John/19#v10">Gv 19:10-11</a>. </li>
  <li id="fn43"><a href="#cite43">↑</a> <i>L'ultimo sforzo di Pilato</i>: <a href="/it/Bible/John/19#v12">Gv 19:12-15</a>. </li>
  <li id="fn44"><a href="#cite44">↑</a> <i>Liberazione di Barabba</i>: <a href="/it/Bible/Matthew/27#v26a">Mt 27:26a</a>; <a href="/it/Bible/Mark/15#v15a">Mc 15:15a</a>; <a href="/it/Bible/Luke/23#v24">Lc 23:24-25a</a>. </li>
  <li id="fn45"><a href="#cite45">↑</a> <i>Pilato si lava le mani</i>: <a href="/it/Bible/Matthew/27#v24">Mt 27:24-25</a>. </li>
  <li id="fn46"><a href="#cite46">↑</a> <i>Non trovo nessuna colpa in lui</i>: <a href="/it/Bible/Luke/23#v4">Lc 23:4,22</a>; <a href="/it/Bible/John/18#v38">Gv 18:38</a>; <a href="/it/Bible/John/19#v4">Gv 19:4,6</a>. </li>
</ol>
</div>
