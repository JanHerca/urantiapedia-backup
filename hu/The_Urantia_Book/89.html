<!--
title: ÍRÁS 89. BŰN, ÁLDOZÁS ÉS VEZEKLÉS
description: 
published: true
date: 2022-10-6T8:38:56Z
tags: the urantia book—papers
editor: ckeditor
dateCreated: 2022-8-10T23:6:50Z
-->

<figure class="table chapter-navigator">
  <table>
    <tbody>
      <tr>
        <td><a href="/hu/The_Urantia_Book/88">írás 88. Bűvtárgyak, szerencsetárgyak és varázslás</a></td>
        <td><a href="/hu/The_Urantia_Book/Index">Index</a></td>
        <td><a href="/hu/The_Urantia_Book/90">írás 90. Sámánizmus — javasok és papok</a></td>
      </tr>
    </tbody>
  </table>
</figure>
<span id="p0"> <a href="#p0" class="toc-anchor">¶</a> </span>
<p id="p0_1"><sup><small>89:0.1</small></sup>  AZ ŐSI ember úgy tekintette önmagát, mint a szellemek adósát, mint akinek megváltásra van szüksége. A vadak úgy látták, hogy a szellemek igazság szerint sokkal több balszerencsét hozhatnak rájuk. Az idő múlásával e felfogás a bűn és a megszabadulás tantételévé fejlődött. A lelket úgy tekintették, mint amely tartozással — eredendő bűnben — jön a világra. A lélekért váltságdíjat kell fizetni; bűnbakot kell találni. A fejvadász a koponyaimádás gyakorlásán túl a saját életéért cserébe fel tudott ajánlani valami mást, egy emberi bűnbakot.</p>
<p id="p0_2"><sup><small>89:0.2</small></sup>  A vademberben már korán kialakult az a képzet, hogy a szellemek nagy megelégedést nyernek az ember gyötrelmének, szenvedésének és megalázottságának látványától. Az ember eleinte csak a helytelen cselekedetekből eredő bűnökkel foglalkozott, de később nyugtalanítani kezdték a meg nem tett dolgokkal járó bűnök is. Az egész későbbi áldozási rendszer e két felfogásra épült<sup id="cite1"><a href="#fn1">[1]</a></sup>. Ez az új szertartásos szokás az áldozás vezeklési szertartásainak gyakorlását jelentette. Az ősi ember azt hitte, hogy valamilyen különös dolgot kell tennie az istenek kegyének elnyerése érdekében; csak fejlett polgárosodott társadalom ismer el egy következetesen kiegyensúlyozott és jóindulatú Istent. A vezeklés a közvetlen balszerencse elleni biztosítás volt, semmint a jövőbeli üdvözülésbe való befektetés. Az elkerülés, elűzés, kényszerítés és kiengesztelés szertartásai mind összemosódtak.</p>
<h2 id="p1" class="toc-header"><a href="#p1" class="toc-anchor">¶</a> 1. A TABU </h2>
<p id="p1_1"><sup><small>89:1.1</small></sup>  A tabu gyakorlásával az ember arra törekedett, hogy elhárítsa a balszerencsét, hogy valami elkerülésével tartózkodjon a szellemkísértetek megsértésétől. A tabuk eleinte nem vallási jellegűek voltak, de már korán szentesítést kaptak a kísértetektől és a szellemektől, és amikor így megerősödtek, törvényalkotóvá és intézményépítővé váltak<sup id="cite2"><a href="#fn2">[2]</a></sup>. A tabu a forrása a szertartási szabályoknak és az őse az önuralom kezdetleges szintjének. Ez volt a társadalomszabályozás legkorábbi formája és hosszú időn keresztül az egyetlen is; és még mindig ez a társadalom szabályozó rendszerének egyik alapegysége.</p>
<p id="p1_2"><sup><small>89:1.2</small></sup>  A tisztelet, melyet e tiltások a vadember elméjében elrendeltek, pontosan ellensúlyozta az azon erőktől való félelmét, akikről feltételezte, hogy e követelményeket támasztják<sup id="cite3"><a href="#fn3">[3]</a></sup>. A tabuk először a balszerencse véletlen megtapasztalása miatt jelentek meg; később a törzsfők és sámánok javaslatára — ama bűvtárgy-emberekről van szó, akikről úgy gondolták, hogy szellemkísértet, sőt isten irányítja őket. A szellemi megtorlástól való félelem olyan erős az ősi ember elméjében, hogy néha bizony bele is hal a félelembe, amikor megsértett valamilyen tabut, és e megrázó mellékesemény óriási mértékben erősíti a tabunak a túlélők elméjére gyakorolt hatását.</p>
<p id="p1_3"><sup><small>89:1.3</small></sup>  A legkorábbi tiltások a nők és az egyéb vagyonelemek kisajátításával kapcsolatos megszorítások voltak. Ahogy a vallás egyre nagyobb szerepet kezdett játszani a tabu fejlődésében, a tiltás alatt álló dolgot tisztátalannak, később pedig szentségtelennek tekintették. A héberek feljegyzéseiben számos helyen van említés a tiszta és a tisztátalan, a szent és a szentségtelen dolgokról, de a hiedelmeik e téren messze nem voltak olyan nehézkesek és kiterjedtek, mint más népekéi.</p>
<p id="p1_4"><sup><small>89:1.4</small></sup>  Dalamatia és az Éden hét parancsolata, valamint a héberek tíz parancsolata határozottan tabuk voltak, mindegyik ugyanolyan tiltó formában volt kifejezve, mint a legősibb tilalmak<sup id="cite4"><a href="#fn4">[4]</a></sup>. De ezek az újabb törvények valóban felszabadító jellegűek voltak annyiban, hogy elfoglalták ezernyi, már korábban létező tabu helyét. És még ennél is többet jelentettek, mert e későbbi parancsolatok az engedelmességért cserébe határozottan ígértek is valamint.</p>
<p id="p1_5"><sup><small>89:1.5</small></sup>  A korai élelemtabuk a bűvtárgyi hitből és a megtestesült ős tiszteletéből származnak. A sertés a föníciaiak számára, a tehén pedig a hinduk számára volt szent<sup id="cite5"><a href="#fn5">[5]</a></sup>. A disznóra vonatkozó egyiptomi tabut a héber és az iszlám vallás megtartotta. Az élelemtabu egyik változata az a hiedelem volt, hogy a terhes nő olyannyira vágyhatott egy bizonyos ételre, hogy a gyermeke, miután megszületett, ennek az ételnek a visszatükrözésévé vált. Az ilyen húsételek a gyermek számára tabuvá lettek.</p>
<p id="p1_6"><sup><small>89:1.6</small></sup>  Az étkezés különféle módjai hamarosan tabuvá lettek, és ez volt az eredete az ősi és új keletű asztali illemnek. A kasztrendszerek és a társadalmi rétegek a régi tiltások csökevényes maradványai. A tabuk nagyon hatékonyak voltak a társadalomszervezésben, de nagyon nagy terhet jelentettek; a nemleges-tiltó rendszer nem csak hasznos és építő jellegű szabályozásokat tartott fenn, hanem elavult, túlhaladott és haszontalan tabukat is.</p>
<p id="p1_7"><sup><small>89:1.7</small></sup>  Azonban egyetlen polgárosodott társadalom sem ítélheti el az ősembert, hacsaknem a különféle, túlhaladott tabuk miatt, és a tabu sohasem maradt volna fenn, ha a kezdetleges vallás szentesítőleg nem tartja meg. Az ember evolúciójának számos alapvető tényezője nagyon sokba került, rengeteg erőfeszítést, áldozatot és önmegtartóztatást igényelt, de az önuralom gyakorlásában elért ezen eredmények voltak azok a tényleges lépcsőfokok, melyeken az ember a polgárosodás útján felkapaszkodott.</p>
<h2 id="p2" class="toc-header"><a href="#p2" class="toc-anchor">¶</a> 2. A BŰNRŐL ALKOTOTT FELFOGÁS </h2>
<p id="p2_1"><sup><small>89:2.1</small></sup>  A véletlentől való félelem és a balszerencsétől való rettegés szó szerint e csapások ellen feltételes biztosítást jelentő kezdetleges vallás feltalálására késztette az embert. A vallás a varázslásból és a kísértetekből a szellemeken és bűvtárgyakon át a tabukig jutva fejlődött ki<sup id="cite6"><a href="#fn6">[6]</a></sup>. Minden fejletlen törzsnek volt tiltott gyümölcsöt termő fája, valóságosan az alma volt ilyen, képletesen azonban ezernyi ágról csüngtek a legkülönfélébb tabuk<sup id="cite7"><a href="#fn7">[7]</a></sup>. És a tiltott fa mindegyre csak azt mondta, hogy „Ne tedd.”</p>
<p id="p2_2"><sup><small>89:2.2</small></sup>  Ahogy a vadember elméje a fejlődésben eljutott addig, hogy jó és rossz szellemeket egyaránt elképzelt, és amikor a tabu megkapta a kialakuló vallástól a fennkölt szentesítést, a terep már teljesen készen állt a <i>bűn</i> új felfogásának megjelenéséhez. A bűn eszméje a világon mindenhol teret nyert még azelőtt, hogy a kinyilatkoztatott vallás egyáltalán megjelent volna. A természetes halál csak a bűn fogalmával vált a fejletlen elme számára okszerű dologgá<sup id="cite8"><a href="#fn8">[8]</a></sup>. A bűn a tabu megsértése volt, a halál pedig a bűnért járó büntetés.</p>
<p id="p2_3"><sup><small>89:2.3</small></sup>  A bűnt a szertartás szempontjából vizsgálták, s nem az ésszerűség alapján; a bűn cselekedet volt, nem szándék. Ezt a bűnről alkotott teljes felfogást táplálták Dilmunnak és a kis földi paradicsom korának még élő hagyományai. Ádám és az Édenkert hagyománya szintén alapot teremtett az emberfajták hajnalán egykor létezett „aranykor” álmának. Mindez megerősítette azokat a felfogásokat, melyek később abban a hitben fejeződtek ki, hogy az ember különleges módon teremtetett, hogy a létpályáját tökéletesként kezdte, és hogy a tabuk megsértése — a bűn — miatt került a későbbi nyomorúságos helyzetbe<sup id="cite9"><a href="#fn9">[9]</a></sup><sup id="cite10"><a href="#fn10">[10]</a></sup>.</p>
<p id="p2_4"><sup><small>89:2.4</small></sup>  A tabu sorozatos megsértéséből vétkes szenvedély lett; a kezdetleges törvény a vétkes szenvedélyt vétséggé tette; a vallás pedig bűnné. A korai törzsek körében a tabu megsértése a vétség és a bűn keveréke volt. A közösséget érő csapást mindig úgy tekintették, mint a törzsi bűnért járó büntetést<sup id="cite11"><a href="#fn11">[11]</a></sup>. Azokban, akik azt hitték, hogy a jólét és a becsületesség együtt jár, a rossz emberek látható jóléte oly mértékű aggodalmat keltett, hogy szükségessé vált a poklok kitalálása a tabut megsértők számára; a jövőbeli büntetés helyszíneinek száma egy és öt között változott.</p>
<p id="p2_5"><sup><small>89:2.5</small></sup>  A gyónás és a megbocsátás eszméje már korán megjelent a kezdetleges vallásban. Az emberek nyilvános gyűlésen kértek megbocsátást azokért a bűnökért, melyeket a következő héten szándékoztak elkövetni. A gyónás pusztán megbocsátási szertartásos szokás volt, és a beszennyezés nyilvános bejelentése is, a „tisztátalan, tisztátalan!” hangos rosszallásának szertartásos eljárása. Ezt követte a megtisztulás mindenféle szertartásos rendje<sup id="cite12"><a href="#fn12">[12]</a></sup>. Az összes ősi nép gyakorolta ezeket az értelmetlen szertartásokat. A korai törzsek számos, látszólag egészségőrző szokása nagymértékben szertartásjellegű volt.</p>
<h2 id="p3" class="toc-header"><a href="#p3" class="toc-anchor">¶</a> 3. LEMONDÁS ÉS SANYARGATÁS </h2>
<p id="p3_1"><sup><small>89:3.1</small></sup>  A vallási evolúció következő lépése a lemondás lett; a böjtölés általános szokás volt<sup id="cite13"><a href="#fn13">[13]</a></sup>. Rövidesen szokás lett a testi, különösen a nemi örömök számos formájától való tartózkodás. A böjt szertartása számos ősi vallásban mélyen gyökerezett és át is adódott gyakorlatilag minden mai istentani gondolkodási rendszernek.</p>
<p id="p3_2"><sup><small>89:3.2</small></sup>  Nagyjából éppen akkor, amikor a tudatlan ember a holtak vagyona elégetésének és eltemetésének pazarló szokását levetkőzte, amint az emberfajták gazdasági rendje formálódni kezdett, megjelent a lemondás ezen új vallási tantétele, és együgyű lelkek tízezrei kezdték átadni magukat a nincstelenségnek. A vagyont szellemi hátránynak tekintették. Az anyagi javak birtoklásával járó szellemi veszélyek képzetei széles körben elterjedtek voltak Philón és Pál korában, és azóta is komolyan befolyásolták az európai bölcseletet<sup id="cite14"><a href="#fn14">[14]</a></sup>.</p>
<p id="p3_3"><sup><small>89:3.3</small></sup>  A nincstelenség pusztán a húsvér test gyötrése szertartásának részét képezte, mely sajnos számos vallás írásaiba és tanításaiba bekerült, különösen a kereszténységébe. A vezeklés nem más, mint e gyakorta ostoba nélkülözési szertartás tagadólagos formája<sup id="cite15"><a href="#fn15">[15]</a></sup>. De mindez <i>önuralomra</i> tanította a vadembert, és ez értékes fejlemény volt a társadalmi evolúció terén. Az önmegtartóztatás és az önuralom volt a korai evolúciós vallásból származó két legnagyobb társadalmi nyereség. Az önuralom az embernek új életfelfogást adott; megtanította, hogy miként növelje az élet törtjének értékét azáltal, hogy csökkenti a személyes igények nevezőjét, ahelyett, hogy mindig csak az önző kielégülés számlálóját növeli.</p>
<p id="p3_4"><sup><small>89:3.4</small></sup>  Az önfegyelem ezen ősi eszméi magukba foglaltak megkorbácsolást és mindenféle testi kínzást is. Az anyatisztelet papjai különösen tevékenyek voltak a testi szenvedés erényének tanításában, azzal mutatva példát, hogy ivartalanításnak vetették alá magukat. A héberek, a hinduk és a buddhisták őszinte hívei voltak a testi sanyargatás tantételének.</p>
<p id="p3_5"><sup><small>89:3.5</small></sup>  A régi idők során mindvégig az emberek ilyen módokon törekedtek többlet hitelt szerezni az isteneik főkönyveiben. Egykor az volt a szokás, hogy amikor az embereket valamilyen érzelmi túlterhelés érte, önmegtartóztatásra és önkínzásra tettek esküt. Az idők folyamán ezek az eskük az istenekkel kötött szerződések alakját öltötték és ebben az értelemben valódi evolúciós fejlődést képviseltek annyiban, hogy azt feltételezték az istenekről, hogy valamilyen meghatározott dolgot kell cselekedniük cserébe ezért az önkínzásért és a test gyötréséért. Az eskük között voltak nemleges és igenlő jellegűek egyaránt. Az ilyen káros és szélsőséges fogadalmak ma a legjobban bizonyos indiai népcsoportoknál figyelhetők meg.</p>
<p id="p3_6"><sup><small>89:3.6</small></sup>  Egészen természetes dolog volt, hogy a lemondás és a sanyargatás tiszteletfajtájának kezelnie kellett a nemi kielégülést is. A nemi önmegtartóztatás tisztelete a csatába induló katonák szokásából ered; később a „szentek” szokása lett. E tiszteletfajta csak úgy tűrte meg a házasságot, mint a bujálkodásnál kisebb rosszat<sup id="cite16"><a href="#fn16">[16]</a></sup>. Ez az ősi tiszteletfajta a világ sok nagy vallását érintette hátrányosan, de egyiket sem jobban, mint a kereszténységet. Pál apostol is e tiszteletfajta híve volt, és az ő személyes nézetei tükröződnek azokban a tanításokban, melyeket a keresztény istentanra erőszakolt rá: „Jó a férfiúnak asszonyt nem illetni<sup id="cite17"><a href="#fn17">[17]</a></sup>.” „Mert szeretném, ha minden férfi úgy volna, mint én magam is” „Mondom pedig a nem házasoknak és az özvegyeknek, hogy jó nékik, ha úgy maradhatnak, mint én is<sup id="cite18"><a href="#fn18">[18]</a></sup>.” Pál jól tudta, hogy e tanítások nem voltak részei a jézusi örömhírnek, és ennek elismeréséről tanúskodik az a kijelentése, miszerint „Engedéllyel szólok így, nem parancsolatra<sup id="cite19"><a href="#fn19">[19]</a></sup>.” De e tiszteletfajta arra késztette Pált, hogy lenézze a nőket<sup id="cite20"><a href="#fn20">[20]</a></sup>. Mindebben az a sajnálatos, hogy az ő személyes véleménye hosszú időn át befolyásolta egy nagy világvallás tanításait. Ha a sátorkészítő-tanító tanácsát szó szerint és általánosan kellett volna követni, akkor az emberi faj hirtelenül és dicstelenül eltűnt volna. Továbbá, ha egy vallás elfogadja a nemi önmegtartóztatás ősi tiszteletét, akkor az közvetlen háborúhoz vezet a házasság és az otthon ellen, ami a társadalom igaz alapját és az emberi fejlődés alapvető intézményét képezi. Nincs miért csodálkozni azon, hogy minden ilyen hiedelem táplálta a házasságot elvető papság létrejöttét a különböző népek számos vallásában.</p>
<p id="p3_7"><sup><small>89:3.7</small></sup>  Egyszer az embernek majd meg kell tanulnia, hogy miként élvezze a szabadságot féktelenség nélkül, a táplálkozást falánkság nélkül és a gyönyört bujaság nélkül. Az önuralom jobb emberi politika a viselkedés szabályozására, mint a szélsőséges önmegtartóztatás. Jézus sem tanított soha ilyen esztelen nézeteket a követőinek.</p>
<h2 id="p4" class="toc-header"><a href="#p4" class="toc-anchor">¶</a> 4. AZ ÁLDOZÁS GYÖKEREI </h2>
<p id="p4_1"><sup><small>89:4.1</small></sup>  Az áldozás, mint a vallási áhítat része, sok más imádási szokáshoz hasonlóan, nem valamiféle egyszerű és egyetlen eredetre vezethető vissza. A hatalom előtti leborulás és a rejtély jelenlétében imádásszerű rajongásos megalázkodás hajlamát jelzi a kutyának a gazdája előtt való hízelkedése is. Az imádási hajlamtól csak egy lépés az áldozás. Az ősember abban mérte az áldozásának értékét, hogy mekkora fájdalmat szenvedett el. Amikor az áldozás eszméje először kapcsolódott vallási szertartásrendhez, nem akartak fájdalommal nem járó áldozatot. Az első áldozások olyasmik voltak, mint a haj tépése, a test megvágása, csonkítás, fogak kiverése és ujjak levágása. A polgárosodott viszonyok kibontakozásával az áldozás e durva felfogásai az önmegtagadás, az élet örömeiről lemondás, a böjtölés, a nélkülözés szertartásainak, valamint a lelki fájdalmon, a szenvedésen és a test gyötrésén keresztül való megszentesülés későbbi keresztény tantételének a szintjére emelkedtek.</p>
<p id="p4_2"><sup><small>89:4.2</small></sup>  Az áldozásnak már a vallás evolúciójának korai szakaszában is két felfogása létezett: az ajándék-áldozás, mely a köszönetnyilvánítás magatartását foglalta magába, és az adós-áldozás, mely a megváltás eszméjén alapult. Később kialakult a helyettesítés felfogása is.</p>
<p id="p4_3"><sup><small>89:4.3</small></sup>  Az ember utóbb úgy gondolta, hogy a bármilyen természetű áldozása üzenetet közvetíthet az istenek felé; valamiféle kellemes illat lehet az istenség orra számára<sup id="cite21"><a href="#fn21">[21]</a></sup>. Ez hozta magával a tömjén és az egyéb, kívánatosnak tartott áldozási szertartásjegyeket, melyek áldozati lakomává fejlődtek, idővel pedig egyre kifinomultabbak és fényűzőbbek lettek.</p>
<p id="p4_4"><sup><small>89:4.4</small></sup>  A vallás fejlődésével a megbékítést és a vezeklést szolgáló áldozási szertartásos szokások felváltották az elkerülés, engesztelés és elűzés régibb módszereit.</p>
<p id="p4_5"><sup><small>89:4.5</small></sup>  Az áldozás legrégebbi eszméje a semlegesség biztosítása volt, melyet az ősi szellemek róttak ki az emberre; a vezeklés eszméje csak később alakult ki. Ahogy az ember távolodott a faj evolúciós eredetének felfogásától, ahogy a Bolygóherceg korának és Ádám ittlétének hagyományait az idő megrostálta, a bűn és az eredendő bűn felfogása széles körben elterjedt, s így a véletlen és személyes bűnért való áldozás átalakult a faj bűnéért való vezeklés keretében való áldozás tantételévé. Az áldozati vezeklés még az ismeretlen isten neheztelésére és féltékenységére is kiterjedő általános biztosítási eszköz lett.</p>
<p id="p4_6"><sup><small>89:4.6</small></sup>  Lévén, hogy rengeteg sértődékeny szellemmel és mohó kísértettel volt körülvéve, az ősember a hitelező istenségek olyan seregével állt szemben, hogy egy egész életen át minden papra, szertartásra és áldozásra szüksége volt ahhoz, hogy a szellemi adósságát törleszthesse. Az eredendő bűnnek és a faj bűnének a tantételével minden ember a szellemi erők felé komoly tartozással kezdte a létét.</p>
<p id="p4_7"><sup><small>89:4.7</small></sup>  Ajándékokat és juttatásokat az emberek kapnak; de amikor az isteneknek ajánlják fel, akkor úgy jellemzik azokat, mint felajánlást, megszentelt dolgot vagy éppen áldozatnak hívják. A lemondás a kiengesztelés nemleges formája volt; az áldozás lett az igenlő forma. A kiengesztelésbe beletartozott a magasztalás, a dicsőítés, a hízelgés, sőt még a szórakoztatás is. A régi kiengesztelési tiszteletfajta igenlő eljárásainak maradványa az, ami az istenimádás új keletű formáit alkotja. A mai imádási formák egyszerűen az igenlő jellegű vezeklés ezen ősi áldozási módszereinek szertartásivá alakítását jelentik.</p>
<p id="p4_8"><sup><small>89:4.8</small></sup>  Az állatáldozás sokkal többet jelentett az ősi embernek, mint amennyit a mai emberfajtáknak valaha is jelenthet. E tudatlan népek az állatokat az ő tényleges és közeli rokonaiknak tekintették. Az idő múlásával az ember agyafúrtabbá vált az áldozásban, felhagyott a munkában igénybevett állatainak felajánlásával. Eleinte mindenből a <i>legjobbat</i> áldozta fel, beleértve a háziállatait is<sup id="cite22"><a href="#fn22">[22]</a></sup>.</p>
<p id="p4_9"><sup><small>89:4.9</small></sup>  Nem merő hencegésből állította egy bizonyos egyiptomi uralkodó azt, hogy feláldozott: 113.433 rabszolgát, 493.386 jószágfejet, 88 hajót, 2756 aranyképet, 331.702 korsó mézet és olajat, 228.380 korsó bort, 680.714 libát, 6.744.428 kenyércipót és 5.740.352 zsák gabonát. Ehhez kénytelen volt keményen megadóztatni a gürcölő alattvalóit.</p>
<p id="p4_10"><sup><small>89:4.10</small></sup>  A puszta szükség végül rábírta e félvad embereket arra, hogy az áldozataik anyagi részét elfogyasszák, s az istenek megelégedtek e dolgok lelkével<sup id="cite23"><a href="#fn23">[23]</a></sup>. E szokás igazolást kapott az ősi szent étkezés ürügyén, mely az új keletű felfogás szerint egyfajta úrvacsora szertartás volt.</p>
<h2 id="p5" class="toc-header"><a href="#p5" class="toc-anchor">¶</a> 5. ÁLDOZÁS ÉS EMBEREVÉS </h2>
<p id="p5_1"><sup><small>89:5.1</small></sup>  A korai emberevésről alkotott mai eszmék teljesen tévesek; ez része volt a korai társadalom erkölcseinek. Míg az emberevés hagyományosan borzalmas a mai polgárosodott társadalom számára, addig a kezdetleges társadalom társadalmi és vallási felépítésének részét képezte. Az emberevés szokását a csoportérdek kényszerítette ki. A szükség késztetésén keresztül növekedett és a babonaságnak és a tudatlanságnak való alávetettség miatt maradt fenn. Az emberevés társadalmi, gazdasági, vallási és katonai szokás volt.</p>
<p id="p5_2"><sup><small>89:5.2</small></sup>  Az ősember emberfaló volt; élvezte az emberhús fogyasztását, és ezért ajánlotta fel ételajándékként a szellemeknek és a kezdetleges isteneinek. Lévén, hogy a kísértetszellemek pusztán módosult emberek voltak, és mivel az ételre volt az embernek a legnagyobb szüksége, ezért nyilván a szellemnek is az ételre kellett vágynia a leginkább.</p>
<p id="p5_3"><sup><small>89:5.3</small></sup>  Az emberevés egykor jóformán általános volt a fejlődő emberfajták körében. A szangik emberfajták mind emberevők voltak, de az andonfiak eredetileg nem voltak azok, és a nodfiak és az ádámfiak sem; az anditák sem voltak azok addig, míg alaposan össze nem keveredtek az evolúciós fajtákkal.</p>
<p id="p5_4"><sup><small>89:5.4</small></sup>  Az emberhús-evés erősödő hajlam volt. Akár éhségen, barátságon, bosszún vagy vallási szokáson alapul, az emberhús-evés megszokott emberevéssé válik. Az emberevés az élelem szűkös voltából adódott, bár ritkán volt ez az alapvető oka. Az eszkimók és a korai andonfiak azonban az éhínség időszakait leszámítva ritkán voltak emberfalók. A vörös emberek, különösen Közép-Amerikában, emberevők voltak. Egykor általános szokás volt, hogy az ősi idők anyái megöljék és megegyék a saját gyereküket annak érdekében, hogy visszanyerjék a szülés során elveszített erejüket, és Queensland területén az első gyermeket még mindig gyakorta megölik és felfalják. A közelmúltban számos afrikai törzs harceszköz gyanánt tudatosan visszatért az emberevéshez, e szörnyűséggel akarják megfélemlíteni a szomszédaikat.</p>
<p id="p5_5"><sup><small>89:5.5</small></sup>  Az emberevés némely formája az egykor fejlettebb fajták elfajzásának eredménye volt, de többnyire elterjedt volt az evolúciós emberfajták körében. Az emberevés olyankor került előtérbe, amikor az emberek erős és keserű érzelmeket tápláltak az ellenségeik iránt. Az emberhús-fogyasztás ünnepélyes bosszúszertartás lett; azt hitték, hogy az ellenség kísértetét így el lehet pusztítani, vagy egyesíteni lehet az emberhúst evőével. Egykor általánosan elterjedt hiedelem volt, hogy a varázstevők emberhús evésével tettek szert az erejükre.</p>
<p id="p5_6"><sup><small>89:5.6</small></sup>  Az emberevők bizonyos csoportjai csak a saját törzsük tagjait hajlandók megenni, ami egyfajta álszellemi beltenyészet, melyről azt feltételezték, hogy erősíti a törzsi összetartást. De azért bosszúból az ellenségeiket is megették, arra gondolva, hogy ezzel megszerzik az erejüket. Úgy gondolták, hogy a lélek megtiszteltetésnek veszi, ha a testéből egy barátja vagy a törzsének valamely tagja eszik, míg az ellenség esetében a felfalás csak egyfajta büntetés volt. A vademberi elme nemigen ügyelt arra, hogy következetes legyen.</p>
<p id="p5_7"><sup><small>89:5.7</small></sup>  Némely törzsnél az elaggott szülők kérik, hogy a gyermekeik egyék meg őket; másoknál szokás volt tartózkodni a közeli rokonok megevésétől; a testüket eladták vagy elcserélték idegenekéire. Jelentős kereskedés folyt a nőkkel és a gyermekekkel, akiket a leöléshez felhizlaltak. Amikor a betegségek vagy a háborúk nem korlátozták a népességet, akkor a felesleget teketória nélkül megették.</p>
<p id="p5_8"><sup><small>89:5.8</small></sup>  Az emberevés az alábbi behatások miatt tűnik el fokozatosan:</p>
<p id="p5_9"><sup><small>89:5.9</small></sup>  1. Néha közösségi szertartás lett belőle, közös felelősség vállalása azért, hogy halálbüntetést róttak ki a törzs egyik tagjára. A vérontásért való felelősség akkor szűnik meg vétségnek lenni, amikor mindenki, vagyis a társadalom részt vesz benne. Az emberevés utolsó formája Ázsiában a kivégzett bűnözők megevése volt.</p>
<p id="p5_10"><sup><small>89:5.10</small></sup>  2. Már nagyon korán vallási szertartássá vált, de a kísértetfélelem erősödése nem mindig járult hozzá az emberevés visszaszorulásához.</p>
<p id="p5_11"><sup><small>89:5.11</small></sup>  3. Végül elérte azt a fejlődési pontot, ahol már csak a test bizonyos részeit vagy szerveit ették meg, azokat a részeket, melyekről feltételezték, hogy a lelket vagy a szellem valamely részét tartalmazzák. A vérivás általános szokás lett, és szokás volt a test „ehető” részeit orvosságokkal keverni.</p>
<p id="p5_12"><sup><small>89:5.12</small></sup>  4. Az emberevés a férfiakra korlátozódott; a nőknek tilos volt az emberhús-evés.</p>
<p id="p5_13"><sup><small>89:5.13</small></sup>  5. Ezután a főnökök, papok és sámánok körére korlátozódott.</p>
<p id="p5_14"><sup><small>89:5.14</small></sup>  6. Majd a fejlettebb törzseknél tabuvá lett. Az emberevés tabuja Dalamatiából ered és lassan elterjedt az egész világon. A nodfiak az emberevés elleni harc egyik eszközeként az elhamvasztást ösztönözték, lévén, hogy egykor elterjedt szokás volt a holtakat kiásni és megenni.</p>
<p id="p5_15"><sup><small>89:5.15</small></sup>  7. Az emberevés felett az emberáldozás kongatta meg a lélekharangot. Az emberhús a nagy vezetők, a főnökök élelme lett, végül pedig a még hatalmasabb szellemek számára tartották fenn; és így az emberáldozatok felajánlása véget vetett az emberevésnek, kivéve a visszamaradott törzsek esetében. Az emberáldozás teljes kialakulásával az emberevés tabu lett; az emberhús kizárólag az istenek táplálékává vált; az ember csak egy kis szertartási darabot, egy szentséget kaphatott.</p>
<p id="p5_16"><sup><small>89:5.16</small></sup>  Áldozási célokra végül állathelyettesítők jöttek divatba, és a kutyaevés még a legvisszamaradottabb törzsek esetében is jelentősen visszaszorította az emberevést. A kutya volt az első háziállat, és ilyenként és élelemként is nagy becsben tartották.</p>
<h2 id="p6" class="toc-header"><a href="#p6" class="toc-anchor">¶</a> 6. AZ EMBERÁLDOZÁS FEJLŐDÉSI FOLYAMATA </h2>
<p id="p6_1"><sup><small>89:6.1</small></sup>  Az emberáldozás az emberevés egyik közvetett eredménye és egyúttal az arra való gyógyír is volt. A szellemkísérő biztosítása a szellemvilágba vezető útra szintén hozzájárult az emberevés visszaszorulásához, mivel sohasem volt szokás megenni ezeket a halálos áldozatokat. Valamikor egyetlen emberfajta sem volt teljesen mentes az emberáldozás valamilyen szokásától, bár az andonfiak, a nodfiak és az ádámfiak voltak legkevésbé rabjai az emberevésnek.</p>
<p id="p6_2"><sup><small>89:6.2</small></sup>  Az emberáldozás jóformán általánosan elterjedt volt; jelen volt a kínaiak, a hinduk, az egyiptomiak, a héberek, a mezopotámiaiak, a görögök, a rómaiak és számos más nép vallási szokásaiban, és egészen a legutóbbi időkben a visszamaradt afrikai és ausztrál törzseknél is<sup id="cite24"><a href="#fn24">[24]</a></sup>. A későbbi amerikai indiánok polgárosodott társadalma az emberevésből emelkedett ki, és ezért ők elmerültek az emberáldozásban, különösen Közép- és Dél-Amerikában. A káld nép az elsők között hagyott fel az emberek közönséges célból való feláldozásával, az embereket állatokra cserélték. Mintegy kétezer évvel ezelőtt egy lágyszívű japán császár agyagszobrokkal váltotta ki az emberáldozást, de Európa északi részén az emberáldozás alig ezer esztendővel ezelőtt szűnt meg. Bizonyos visszamaradt törzseknél önkéntesek még mindig gyakorolják az emberáldozást, ami náluk egyfajta vallási és szertartásos öngyilkosság. Egy sámán egyszer elrendelte egy bizonyos törzs egyik, nagy tiszteletnek örvendő öregjének a feláldozását. A nép fellázadt; nem voltak hajlandók engedelmeskedni. Mire az öregember a saját fiával ölette meg magát; az ősök valóban hittek e szokásban.</p>
<p id="p6_3"><sup><small>89:6.3</small></sup>  Nincs megrázóan szomorúbb és megrendítőbb feljegyzett emléke, példája annak a szívszaggató küzdelemnek, mely az ősi és igen régi vallási szokások és a kibontakozó polgárosodás ezzel szembenálló igényei között zajlott, mint a Jeftáról és leányáról szóló héber beszámoló<sup id="cite25"><a href="#fn25">[25]</a></sup>. Lévén, hogy általános szokás volt, e jóhiszemű ember olyan ostoba esküt tett, alkut kötött a „háborúk istenével”, miszerint hajlandó bizonyos árat fizetni az ellenségei feletti győzelemért<sup id="cite26"><a href="#fn26">[26]</a></sup>. Ez az ár az volt, hogy fel kell áldoznia azt, aki a hazatértekor elsőként hagyja el a házát az ő üdvözlésére elébe sietve. Jefta úgy gondolta, hogy talán valamelyik hűséges rabszolgája lesz az, ki elsőként üdvözli őt, de úgy esett, hogy éppen a leánya, az egyetlen gyermeke jött ki elébe. És ha már így lett, még abban a kései korban és azon polgárosodottnak gondolt nép körében, e szépséges hajadont, akinek adtak két hónapot, hogy a sorsát meggyászolhassa, az apja emberáldozatként ténylegesen feláldozta, amit a törzs tagjai is helyeseltek. Mindezt Mózesnek az emberáldozásra vonatkozó szigorú tiltásai ellenében vitték véghez. De a férfiak és nők az ostoba és szükségtelen eskük rabjai, és a régi idők emberei minden ilyen fogadalmat nagyon szent dolognak tartottak.</p>
<p id="p6_4"><sup><small>89:6.4</small></sup>  A régi időkben, amikor valamilyen fontos, új építkezésbe fogtak, szokás volt leölni egy emberi lényt „alapozási áldozásul”<sup id="cite27"><a href="#fn27">[27]</a></sup>. Ezzel egy kísértetszellemre tettek szert, aki őrizte és védelmezte az építményt. A harangöntésre készülő kínaiak szokása volt elrendelni legalább egy hajadon feláldozását abból a célból, hogy javítsák a harang hangzását; a választott leányt elevenen az olvadt fémbe dobták.</p>
<p id="p6_5"><sup><small>89:6.5</small></sup>  Hosszú időn át szokás volt számos csoport körében rabszolgákat elevenen beépíteni a fontosabb falakba. Később az észak-európai törzsek egy járókelő árnyékának befalazására cserélték le az élő személyek új épületek falaiba való betemetésének szokását. A kínaiak a falba temették azokat a munkásokat, akik az építkezésen haltak meg.</p>
<p id="p6_6"><sup><small>89:6.6</small></sup>  Palesztinában egy jelentéktelen király Jerikó falainak építésekor „az ő elsőszülött fiának, Abirámnak árán vetette meg annak alapját, és az ő kisebbik fiának, Ségubnak árán állította fel annak kapuit”<sup id="cite28"><a href="#fn28">[28]</a></sup>. Abban a kései korban ez az apa nemcsak hogy két fiát vetette élve a városkapuk alapgödreibe, hanem a tettéről feljegyezték azt is, hogy az az „Úr beszéde szerint” volt<sup id="cite29"><a href="#fn29">[29]</a></sup>. Mózes tiltotta az ilyen alapozási áldozásokat, de az izraeliták röviddel a halála után visszatértek azokhoz. Az új épület alapkövébe kisebb holmik és emléktárgyak elhelyezésének huszadik századi szokása a kezdetleges alapozási áldozások maradványa.</p>
<p id="p6_7"><sup><small>89:6.7</small></sup>  Hosszú időn át szokás volt számos nép körében az első gyümölcsök felajánlása a szellemeknek. E hagyományok, melyek ma már többé-kevésbé jelképesek, mind az emberáldozást magukba foglaló korai szertartások továbbélését jelentik. Az elsőszülött feláldozásának eszméje széles körben elterjedt volt az ősök körében, különösen a föníciaiak között, akik utolsóként hagytak fel azzal. Az áldozásra egykor azt mondták, hogy „életért életet”<sup id="cite30"><a href="#fn30">[30]</a></sup>. Most azt mondjátok a halál idején, hogy „por a porhoz”<sup id="cite31"><a href="#fn31">[31]</a></sup>.</p>
<p id="p6_8"><sup><small>89:6.8</small></sup>  Annak látványa, hogy Ábrahám rákényszerült Izsák fia feláldozására, bár a polgárosodott ember érzékenységét sérti, de az akkoriban élt emberek számára nem volt valamiféle új vagy furcsa eszme<sup id="cite32"><a href="#fn32">[32]</a></sup>. Hosszú időn át elterjedt szokás volt az apák körében, amikor erős érzelmi túlterhelés alá kerültek, hogy feláldozzák az elsőszülött fiukat. Számos népnek van ilyen történethez hasonló hagyománya, mert egykor létezett egy olyan, világszerte elterjedt és mély meggyőződés, miszerint szükséges emberáldozatot felajánlani, amikor valamilyen rendkívüli vagy szokatlan dolog történt.</p>
<h2 id="p7" class="toc-header"><a href="#p7" class="toc-anchor">¶</a> 7. VÁLTOZÁSOK AZ EMBERÁLDOZÁSBAN </h2>
<p id="p7_1"><sup><small>89:7.1</small></sup>  Mózes kísérletet tett arra, hogy véget vessen az emberáldozásnak azáltal, hogy bevezette a pénzbeli megváltást, mint helyettesítő intézményt<sup id="cite33"><a href="#fn33">[33]</a></sup>. Egy olyan módszeres rendet alakított ki, mely képessé tette a népét arra, hogy a meggondolatlan és ostoba esküik legrosszabb következményeitől megmeneküljenek<sup id="cite34"><a href="#fn34">[34]</a></sup>. Földet, vagyont és gyermeket lehetett megváltani a megállapított díj szerint, melyet a papoknak kellett kifizetni. Azok a csoportok, melyek felhagytak az elsőszülött fiaik feláldozásával, hamarosan nagy előnyre tettek szert a kevésbé haladó szomszédaikkal szemben, akik e kegyetlen tetteket tovább folytatták. Számos ilyen visszamaradt törzs nemcsak hogy nagyon meggyengült a fiak elvesztése miatt, hanem gyakran a vezetők leszármazási ága is megszakadt<sup id="cite35"><a href="#fn35">[35]</a></sup>.</p>
<p id="p7_2"><sup><small>89:7.2</small></sup>  Az eltűnő gyermekáldozás egyik kísérő jelensége volt az a szokás, hogy vért kentek szét a ház ajtófélfáján az elsőszülött védelme céljából<sup id="cite36"><a href="#fn36">[36]</a></sup>. Ezt gyakran az év egyik szent ünnepével összefüggésben tették, és e szertartás egykor Mexikótól Egyiptomig világszerte általános volt.</p>
<p id="p7_3"><sup><small>89:7.3</small></sup>  Még azután is, hogy a legtöbb csoport felhagyott a szertartásos gyermeköléssel, szokás volt némely csecsemőt a vadonban vagy vízre tett kis csónakban halálnak kitenni. Ha a gyermek életben maradt, akkor úgy gondolták, hogy az istenek közbeavatkozása tartotta életben, mint ahogy ezt hitték Szargon, Mózes, Czírus és Romulusz esetében is<sup id="cite37"><a href="#fn37">[37]</a></sup>. Ezt követte az a szokás, hogy az elsőszülött fiakat szent vagy áldozati jellegűnek minősítették, megengedték nekik, hogy felnőjenek, majd ahelyett, hogy megölték volna, inkább száműzték őket; innen ered a gyarmatosítás. A rómaiak megtartották e szokást a gyarmatosítási módszerük részeként.</p>
<p id="p7_4"><sup><small>89:7.4</small></sup>  A nemi feslettségnek a kezdetleges imádással való számos különös társulásának eredete az emberáldozással hozható összefüggésbe. A régi időkben, ha egy nő fejvadászokkal találkozott, megválthatta az életét azzal, hogy nemileg alávetette magát az akaratuknak. Később, az istenek számára áldozatul szánt hajadon dönthetett úgy, hogy megváltja az életét azzal, hogy a testét egész életére a templom szent nemi szolgálatába állította; ezzel megkereshette a megváltási pénzt. Az ősök igen nagyra tartották, hogy nemi kapcsolatot létesíthetnek ezekkel a szent hajadonokkal, és ezen kívül az egész szertartás elfogadható bocsánatot jelentett a mindennapos nemi élvezetért. Ez az önámításnak egy olyan kifinomult változata volt, mellyel mind a hajadonok, mind pedig a társaik örömmel áltatták magukat. Az erkölcsök mindig lemaradnak a polgárosodás evolúciós előrejutásától, s így szentesítik a fejlődő emberfajták korábbi és állatiasabb nemi szokásait.</p>
<p id="p7_5"><sup><small>89:7.5</small></sup>  A templomi bujálkodás végül elterjedt szerte Dél-Európában és Ázsiában. A templomi nemi kufárok által megkeresett pénzt minden nép szentnek tartotta — az isteneknek bemutatandó becses ajándéknak. A legmagasabb rangú nők töltötték meg a templomcsarnokokat és szentelték az így megkeresett pénzt mindenféle szent szolgálatra és a köz javát szolgáló munkákra. A jobb sorból való nők közül sokan templomi nemi szolgálat révén gyűjtötték össze a hozományukat, és a legtöbb férfi a házasuláskor előnyben részesítette az ilyen nőket.</p>
<h2 id="p8" class="toc-header"><a href="#p8" class="toc-anchor">¶</a> 8. MEGVÁLTÁS ÉS SZÖVETSÉGEK </h2>
<p id="p8_1"><sup><small>89:8.1</small></sup>  Az áldozási megváltás és a templomi nemi kufárkodás valójában az emberáldozás módosulata volt. Ezután következett a leánygyermekek hamis feláldozása. E szertartás véreztetésből állt, melyet az élethosszig tartó szüzességre való felajánlás követett, és ez a régebbi templomi bujálkodásra adott erkölcsi válasz volt. A kevésbé régi időkben némely szűzlány a szent templomi tüzek vigyázása szolgálatának szentelte magát.</p>
<p id="p8_2"><sup><small>89:8.2</small></sup>  Az emberekben végül megfogant az ötlet, hogy a test valamely részével lehetne helyettesíteni a régibb és teljes emberáldozást. A fizikai csonkítást szintén elfogadható helyettesítőnek tekintették. Hajat, körmöt, vért és még kéz- és lábujjakat is áldoztak. A körülmetélés későbbi és jóformán általános ősi szertartásos szokása a részleges áldozásból ered; ennek tisztán áldozási jellege volt, semmiféle egészségvédelmi ok nem kapcsolódott hozzá<sup id="cite38"><a href="#fn38">[38]</a></sup>. A férfiakat körülmetélték; a nők fülét kilyukasztották.</p>
<p id="p8_3"><sup><small>89:8.3</small></sup>  Később szokás lett az ujjakat összekötözni, ahelyett, hogy levágták volna azokat. A fej leborotválása és a szőrzet levágása hasonlóképpen a vallási áhítat formái közé tartozott. Az eunuchhá tevés eleinte az emberáldozás eszméjének egy módosulata volt. Az orr és az ajak kifúrása még mindig szokás Afrikában, a tetoválás pedig a test durva vágási sebekkel való ellátása korábbi szokásának művészies továbbfejlődése.</p>
<p id="p8_4"><sup><small>89:8.4</small></sup>  Az áldozás szokása végül a haladó tanítások eredményeként a szövetség eszméjéhez társult. Végezetül pedig úgy gondolták, hogy az istenek valódi egyezségeket kötöttek az emberrel; és ez komoly előrelépés volt a vallás megszilárdulása terén. A törvény, a szövetség átveszi a szerencse, a félelem és a babonaság helyét<sup id="cite39"><a href="#fn39">[39]</a></sup>.</p>
<p id="p8_5"><sup><small>89:8.5</small></sup>  Az ember soha még csak nem is álmodhatott az Istenséggel való szövetségkötésről egészen addig, amíg az Istenről alkotott felfogása el nem jutott arra a szintre, hogy a világegyetem szabályozóit megbízhatóknak képzelje el. Az embernek az Istenről alkotott korai képe olyannyira emberszabású volt, hogy képtelen volt megbízható Istenséget elképzelni mindaddig, amíg nem vált maga is viszonylag megbízhatóvá, erkölcsössé és erkölcsi alapelvűvé.</p>
<p id="p8_6"><sup><small>89:8.6</small></sup>  De az istenekkel való szövetségkötés eszméje végül megjelent. <i>Az evolúciós ember végezetül olyan erkölcsi méltóságra tett szert, melynek birtokában már mert alkudozni az isteneivel.</i> Az áldozatok felajánlásának ügye fokozatosan átalakult az Istennel bölcseleti síkon üzletelő ember játékává. Mindez új eszközt jelentett a balszerencse ellen, vagy még inkább, egy fejlettebb eljárást a jólét biztosabb megvásárlásához. Ne fogadjátok el azt a téves eszmét, hogy ezek a korai áldozások valamiféle ingyenajándékot, önkéntelen hálaadást vagy köszönetnyilvánítást jelentettek az isteneknek; nem igazi imádatkifejeződések voltak.</p>
<p id="p8_7"><sup><small>89:8.7</small></sup>  Az ima kezdetleges formái nem voltak se többek, se kevesebbek, mint a szellemekkel való üzletelés, az istenekkel való vitatkozás. Egyfajta cserekereskedelem, melyben az érvelést és a meggyőzést valami kézzelfoghatóbb és értékesebb dologgal helyettesítették. Az emberfajták kialakuló kereskedelmi tevékenysége beléjük nevelte a kereskedőszellemet és kifejlesztette bennük a csereberéléssel járó vitatkozás készségét; és ekkor e sajátságok elkezdtek megjelenni az ember imádási módszereiben is. És ahogy egyesek jobb kereskedők voltak a többieknél, úgy egyeseket a többieknél jobb imádkozóknak tekintettek. Egy igazságos ember imáját nagyra becsülték<sup id="cite40"><a href="#fn40">[40]</a></sup>. Igaz ember az volt, aki teljesen kiegyenlítette a számláját a szellemek felé, aki teljes mértékben eleget tett az istenekkel szembeni minden szertartásos kötelességének.</p>
<p id="p8_8"><sup><small>89:8.8</small></sup>  A korai ima aligha volt istenimádás; az egyfajta alkudozó kérelem volt egészségért, vagyonért és életért. Az imák sok tekintetben nem sokat változtak az idő múlásával. Még mindig könyvből olvassák fel, hivatalosan adják elő azokat, lemásolják és imamalmokra teszik és fákra aggatják, ahol a szél mozgása még attól is megkíméli az embert, hogy a saját lélegzetét vegye igénybe az ima felajánlásához.</p>
<h2 id="p9" class="toc-header"><a href="#p9" class="toc-anchor">¶</a> 9. ÁLDOZÁSOK ÉS SZENTSÉGEK </h2>
<p id="p9_1"><sup><small>89:9.1</small></sup>  Az emberáldozás, az urantiai szertartások fejlődésmenetében végig, az emberevés véres ügyletétől a felsőbb és jelképesebb szintek elérése felé fejlődött. A korai áldozási szokások nemzették a későbbi szentségszertartásokat. A nem olyan régi időkben egyedül a pap részesült az emberevési áldozás egy szeletéből vagy az emberi vér egy cseppjéből, és azután mindannyian osztoztak az állati helyettesítőn. A váltságdíj, a kiváltás és a szövetségek fejlődtek a későbbi szentségszertartásokká. Ez a szertartásbeli fejlődés hatalmas közösségszervező hatást gyakorolt.</p>
<p id="p9_2"><sup><small>89:9.2</small></sup>  Az Isten Anyja tisztelet esetében Mexikóban és máshol is a test és vér régebbi emberáldozásáról végül áttértek a kalács és a bor szentségére. A héberek sokáig gyakorolták e szokást a páska-ünnephez tartozó szertartások részeként, és ebből a szertartásrendből ered az áldozás későbbi keresztény változata.</p>
<p id="p9_3"><sup><small>89:9.3</small></sup>  Az ősi társadalmi testvériségek alapját a vérivás képezte; a korai zsidó testvériesség áldozási vérügylet volt. Pál az „örök szövetség vérén” egy új keresztény tiszteletfajta kiépülését indította el<sup id="cite41"><a href="#fn41">[41]</a></sup>. Bár szükségtelenül megterhelte a kereszténységet a vérről és az áldozásról szóló tanokkal, azért egyszer s mindenkorra véget vetett az ember- és állatáldozáson keresztüli megváltás tantételeinek. Az ő istentani engedményei jelzik, hogy még a kinyilatkoztatás esetében is figyelembe kell venni a fejlődésnek a fokozatosság elvén alapuló szabályozását. Pál szerint Krisztus lett az utolsó és tökéletesen elégséges emberi áldozat; ezzel az isteni Ítélő most már teljesen és mindörökre megelégedett<sup id="cite42"><a href="#fn42">[42]</a></sup>.</p>
<p id="p9_4"><sup><small>89:9.4</small></sup>  Így hosszú idő után az áldozás tisztelete a fejlődése során átalakult a szentség imádásává<sup id="cite43"><a href="#fn43">[43]</a></sup>. Ilyenformán az új keletű vallások szentségei a törvényes utódai a megdöbbentő, korai emberáldozási szertartásoknak és a még korábbi emberevési szokásoknak is. Sokan még mindig hisznek a vér árán való üdvözülésben, de ez legalább már képletessé, jelképessé és titokzatossá vált.</p>
<h2 id="p10" class="toc-header"><a href="#p10" class="toc-anchor">¶</a> 10. A BŰN MEGBOCSÁTÁSA </h2>
<p id="p10_1"><sup><small>89:10.1</small></sup>  Az ősi emberben csak az áldozáson keresztül tudatosult az, hogy az Isten vele van. A mai embernek új eljárásokat kell kidolgoznia arra, hogy az üdvözülést tudatosítsa magában. A bűn tudatosítása még megvan a halandói elmében, azonban az üdvözülésre vonatkozó, innen származó gondolati vázak már túlhaladottak és ósdiak. A szellemi igény valósága megvan, de az értelmi fejlődés már elpusztította az elme és a lélek békéje megteremtésének és azok vigasztalásának régi módszereit.</p>
<p id="p10_2"><sup><small>89:10.2</small></sup>  <i>A bűn fogalma újraértelmezendő úgy, mint az Istenséggel szembeni szándékos hűtlenség.</i> A hűtlenségnek fokozatai vannak: az ingadozás részleges hűsége; a szembenállás megosztott hűsége; a közömbösség haldokló hűsége; és a hűség halála, mely az isten nélküli eszményképekhez való kötődésben nyilvánul meg.</p>
<p id="p10_3"><sup><small>89:10.3</small></sup>  A bűnösség tudata vagy érzése az erkölcsök megsértésének tudatosulása; ez nem szükségszerűen bűn. Ha nincs tudatos hűtlenség az Istenséggel szemben, akkor nincs valódi bűn sem.</p>
<p id="p10_4"><sup><small>89:10.4</small></sup>  A bűntudat felismerésének lehetősége az emberiség egyik legnemesebb megkülönböztető jele. Nem alacsony rangúnak bélyegzi meg az embert, hanem a nagyszerűséget és az örökké gyarapodó dicsőséget magában hordozó teremtményként különbözteti meg. A méltatlanság ezen érzése jelenti azt a kezdőlökést, melynek gyorsan és biztosan el kell vezetnie azokhoz a hitbéli vívódásokhoz, melyek a halandói elmét átviszik az erkölcsi nemesség, a mindenségrendi látásmód és a szellemi élet fenséges szintjeire; így az emberi lét minden jelentéstartalma a mulandóból örökkévalóvá alakul, és minden értéke az emberitől az isteniig emelkedik.</p>
<p id="p10_5"><sup><small>89:10.5</small></sup>  A bűn megvallása a hűtlenség bátor elutasítása, de semmiképpen sem mérsékli az ilyen hűtlenség téridő-következményeit. De a bevallása — a bűn természetének őszinte felismerése — lényeges a vallási gyarapodáshoz és a szellemi fejlődéshez.</p>
<p id="p10_6"><sup><small>89:10.6</small></sup>  A bűn Istenség általi megbocsátása nem más, mint a hűségviszony megújítása azon időszak után, amikor az emberben tudatosul e kapcsolatok szünetelése, mely a tudatos lázadás következménye volt. A megbocsátást nem kell keresni, hanem csak fogadni kell, mint annak tudatosulását, hogy a teremtmény és a Teremtő közötti hűségviszony helyreállt. Az Isten minden hű fia boldog, szolgálatkész és örökké fejlődő a paradicsomi felemelkedés során.</p>
<p id="p10_7"><sup><small>89:10.7</small></sup>  [Közreadta a Nebadon egyik Ragyogó Estcsillaga.]</p>
<br/>
<figure class="table chapter-navigator">
  <table>
    <tbody>
      <tr>
        <td><a href="/hu/The_Urantia_Book/88">írás 88. Bűvtárgyak, szerencsetárgyak és varázslás</a></td>
        <td><a href="/hu/The_Urantia_Book/Index">Index</a></td>
        <td><a href="/hu/The_Urantia_Book/90">írás 90. Sámánizmus — javasok és papok</a></td>
      </tr>
    </tbody>
  </table>
</figure>
<h2>Hivatkozások</h2>
<div style="-moz-column-width: 30em; -webkit-column-width: 30em; column-width: 30em; margin-top: 1em;">
<ol style="margin: 0; padding-top: 0px;">
  <li style="margin-top:0px;" id="fn1"><a href="#cite1">↑</a> <i>Áldozati rendszer</i>: <a href="/hu/Bible/Leviticus/1#v1">Lev 1:1-9:24</a>. </li>
  <li id="fn2"><a href="#cite2">↑</a> <i>Szellem által szentesített tabuk</i>: <a href="/hu/Bible/Leviticus/11#v1">Lev 11:1-47</a>. </li>
  <li id="fn3"><a href="#cite3">↑</a> <i>A tabuk megsértésétől való félelem</i>: <a href="/hu/Bible/Leviticus/10#v1">Lev 10:1-2</a>. </li>
  <li id="fn4"><a href="#cite4">↑</a> <i>A tízparancsolat mint tabu</i>: <a href="/hu/Bible/Exodus/20#v3">Kiv 20:3-17</a>; <a href="/hu/Bible/Deuteronomy/5#v7">MTörv 5:7-21</a>. </li>
  <li id="fn5"><a href="#cite5">↑</a> <i>Sertéshús tabuk</i>: <a href="/hu/Bible/Leviticus/11#v7">Lev 11:7-8</a>. </li>
  <li id="fn6"><a href="#cite6">↑</a> <i>„Ne tedd”</i>: <a href="/hu/Bible/Exodus/20#v4">Kiv 20:4</a>; <a href="/hu/Bible/Deuteronomy/5#v8">MTörv 5:8</a>. </li>
  <li id="fn7"><a href="#cite7">↑</a> <i>Tiltott gyümölcs</i>: <a href="/hu/Bible/Genesis/2#v17">Ter 2:17</a>; <a href="/hu/Bible/Genesis/3#v2">Ter 3:2-3</a>. </li>
  <li id="fn8"><a href="#cite8">↑</a> <i>Halál és bűn</i>: <a href="/hu/Bible/Romans/6#v23">Róm 6:23</a>. </li>
  <li id="fn9"><a href="#cite9">↑</a> <i>Hitték, hogy az első ember tökéletes volt</i>: <a href="/hu/Bible/Genesis/1#v27">Ter 1:27,31</a>; <a href="/hu/Bible/Genesis/2#v7">Ter 2:7,22</a>. </li>
  <li id="fn10"><a href="#cite10">↑</a> <i>Az emberiség bukása</i>: <a href="/hu/Bible/Genesis/3#v1">Ter 3:1-19</a>; <a href="/hu/Bible/Romans/5#v12">Róm 5:12-19</a>. </li>
  <li id="fn11"><a href="#cite11">↑</a> <i>Közösségi csapás</i>: <a href="/hu/Bible/Leviticus/26#v14">Lev 26:14-39</a>. </li>
  <li id="fn12"><a href="#cite12">↑</a> <i>A gyónás szertartása mint megtisztulás</i>: <a href="/hu/Bible/Leviticus/13#v45">Lev 13:45</a>. </li>
  <li id="fn13"><a href="#cite13">↑</a> <i>Rituális böjtölés</i>: <a href="/hu/Bible/1_Kings/21#v9">1Kir 21:9,12</a>; <a href="/hu/Bible/Isaiah/58#v3.6">Iz 58:3.6</a>; <a href="/hu/Bible/Matthew/9#v14">Mt 9:14</a>; <a href="/hu/Bible/Mark/2#v18">Mk 2:18</a>; <a href="/hu/Bible/Luke/5#v33">Lk 5:33</a>; <a href="/hu/Bible/2_Samuel/12#v16">2Sám 12:16,21-23</a>. </li>
  <li id="fn14"><a href="#cite14">↑</a> <i>A vagyont szellemi fogyatékosságnak tekintették</i>: <a href="/hu/Bible/Acts_of_the_Apostles/2#v44">ApCsel 2:44-45</a>; <a href="/hu/Bible/1_Timothy/6#v8">1Tim 6:8-11</a>. </li>
  <li id="fn15"><a href="#cite15">↑</a> <i>Szegénység és bűnbánat</i>: <a href="/hu/Bible/Genesis/37#v34">Ter 37:34</a>; <a href="/hu/Bible/1_Kings/21#v27">1Kir 21:27</a>; <a href="/hu/Bible/Esther/4#v1">Esz 4:1-4</a>; <a href="/hu/Bible/Isaiah/37#v1">Iz 37:1-2</a>; <a href="/hu/Bible/Isaiah/58#v3">Iz 58:3-5</a>; <a href="/hu/Bible/Jonah/3#v5">Jón 3:5-6</a>. </li>
  <li id="fn16"><a href="#cite16">↑</a> <i>Házasság, a kisebbik rossz</i>: <a href="/hu/Bible/1_Corinthians/7#v2">1Kor 7:2,9</a>. </li>
  <li id="fn17"><a href="#cite17">↑</a> <i>A férfi ne érintse a nőt</i>: <a href="/hu/Bible/1_Corinthians/7#v1">1Kor 7:1</a>. </li>
  <li id="fn18"><a href="#cite18">↑</a> <i>Pál azt szeretné, ha minden férfi egyedülálló lenne, mint ő</i>: <a href="/hu/Bible/1_Corinthians/7#v7">1Kor 7:7</a>. </li>
  <li id="fn19"><a href="#cite19">↑</a> <i>Jó az egyedülállóknak és az özvegyeknek</i>: <a href="/hu/Bible/1_Corinthians/7#v8">1Kor 7:8</a>. </li>
  <li id="fn20"><a href="#cite20">↑</a> <i>Pál engedéllyel beszél</i>: <a href="/hu/Bible/1_Corinthians/7#v6">1Kor 7:6</a>. </li>
  <li id="fn21"><a href="#cite21">↑</a> <i>Édes íz Isten orrában</i>: <a href="/hu/Bible/Genesis/8#v21">Ter 8:21</a>; <a href="/hu/Bible/Exodus/29#v18">Kiv 29:18,25,41</a>; <a href="/hu/Bible/Leviticus/1#v9">Lev 1:9,13,17</a>; <a href="/hu/Bible/Numbers/15#v3">Szám 15:3,7,10,13</a>; <a href="/hu/Bible/Numbers/15#v14">Szám 15:14,24</a>; <a href="/hu/Bible/2_Corinthians/2#v15">2Kor 2:15</a>; <a href="/hu/Bible/Ephesians/5#v2">Ef 5:2</a>. </li>
  <li id="fn22"><a href="#cite22">↑</a> <i>Mindenből a legjobbat áldozta fel</i>: <a href="/hu/Bible/Exodus/12#v5">Kiv 12:5</a>; <a href="/hu/Bible/Exodus/29#v1">Kiv 29:1</a>; <a href="/hu/Bible/Leviticus/1#v3">Lev 1:3,10</a>; <a href="/hu/Bible/1_Peter/1#v19">1Pt 1:19</a>. </li>
  <li id="fn23"><a href="#cite23">↑</a> <i>Áldozatokat eszik</i>: <a href="/hu/Bible/Leviticus/2#v3">Lev 2:3,10</a>; <a href="/hu/Bible/Leviticus/6#v16">Lev 6:16-18,29</a>. </li>
  <li id="fn24"><a href="#cite24">↑</a> <i>Emberi áldozat</i>: <a href="/hu/Bible/Genesis/22#v1">Ter 22:1-10</a>. </li>
  <li id="fn25"><a href="#cite25">↑</a> <i>Jefte leánya</i>: <a href="/hu/Bible/Judges/11#v30">Bír 11:30-39</a>. </li>
  <li id="fn26"><a href="#cite26">↑</a> <i>A csaták istene</i>: <a href="/hu/Bible/1_Chronicles/14#v15">1Krón 14:15</a>; <a href="/hu/Bible/2_Chronicles/20#v15">2Krón 20:15</a>; <a href="/hu/Bible/2_Chronicles/32#v8">2Krón 32:8</a>; <a href="/hu/Bible/Psalms/24#v8">Zsolt 24:8</a>; <a href="/hu/Bible/Deuteronomy/7#v21">MTörv 7:21-23</a>; <a href="/hu/Bible/Deuteronomy/20#v1">MTörv 20:1-4</a>; <a href="/hu/Bible/1_Samuel/17#v47">1Sám 17:47</a>. </li>
  <li id="fn27"><a href="#cite27">↑</a> <i>„Alapítvány” emberáldozat</i>: <a href="/hu/Bible/Joshua/6#v26">Józs 6:26</a>. </li>
  <li id="fn28"><a href="#cite28">↑</a> <i>Hiel fiainak áldozata</i>: <a href="/hu/Bible/1_Kings/16#v34">1Kir 16:34</a>. </li>
  <li id="fn29"><a href="#cite29">↑</a> <i>Az Úr szavára</i>: <a href="/hu/Bible/1_Kings/16#v34">1Kir 16:34</a>. </li>
  <li id="fn30"><a href="#cite30">↑</a> <i>1. élet az életért</i>: <a href="/hu/Bible/Exodus/21#v23">Kiv 21:23</a>. </li>
  <li id="fn31"><a href="#cite31">↑</a> <i># 2. Por a porért</i>: <a href="/hu/Bible/Genesis/3#v14">Ter 3:14,19</a>; <a href="/hu/Bible/Job/34#v15">Jób 34:15</a>; <a href="/hu/Bible/Ecclesiastes/3#v20">Préd 3:20</a>. </li>
  <li id="fn32"><a href="#cite32">↑</a> <i>Izsák feláldozása</i>: <a href="/hu/Bible/Genesis/22#v1">Ter 22:1-10</a>. </li>
  <li id="fn33"><a href="#cite33">↑</a> <i>Isten elfogadja a helyetteseket</i>: <a href="/hu/Bible/Exodus/13#v12">Kiv 13:12-13</a>. </li>
  <li id="fn34"><a href="#cite34">↑</a> <i>Áldozati rendszer</i>: <a href="/hu/Bible/Leviticus/27#v1">Lev 27:1-34</a>. </li>
  <li id="fn35"><a href="#cite35">↑</a> <i>Helyettesítések és váltságdíj</i>: <a href="/hu/Bible/Exodus/21#v30">Kiv 21:30</a>. </li>
  <li id="fn36"><a href="#cite36">↑</a> <i>Gyermekáldozat</i>: <a href="/hu/Bible/Exodus/12#v7">Kiv 12:7,12-13</a>. </li>
  <li id="fn37"><a href="#cite37">↑</a> <i>Lebegő gyermekek (Mózes)</i>: <a href="/hu/Bible/Exodus/2#v1">Kiv 2:1-10</a>. </li>
  <li id="fn38"><a href="#cite38">↑</a> <i>Körülmetélés</i>: <a href="/hu/Bible/Genesis/17#v10">Ter 17:10-14</a>. </li>
  <li id="fn39"><a href="#cite39">↑</a> <i>Szövetség a félelem helyébe lép</i>: <a href="/hu/Bible/Genesis/6#v18">Ter 6:18</a>; <a href="/hu/Bible/Genesis/9#v9">Ter 9:9,11</a>; <a href="/hu/Bible/Genesis/17#v4">Ter 17:4,7-10,21</a>. </li>
  <li id="fn40"><a href="#cite40">↑</a> <i>Az igaz ember imája</i>: <a href="/hu/Bible/2_Chronicles/30#v27">2Krón 30:27</a>; <a href="/hu/Bible/James/5#v16">Jak 5:16</a>. </li>
  <li id="fn41"><a href="#cite41">↑</a> <i>Az örök szövetség vére</i>: <a href="/hu/Bible/Hebrews/13#v20">Zsid 13:20</a>. </li>
  <li id="fn42"><a href="#cite42">↑</a> <i>Jézust emberáldozatnak tekintik</i>: <a href="/hu/Bible/1_Corinthians/5#v7">1Kor 5:7</a>; <a href="/hu/Bible/Ephesians/5#v2">Ef 5:2</a>; <a href="/hu/Bible/Colossians/1#v14">Kol 1:14</a>; <a href="/hu/Bible/Titus/2#v14">Tit 2:14</a>; <a href="/hu/Bible/Hebrews/9#v11">Zsid 9:11-28</a>; <a href="/hu/Bible/Hebrews/10#v1">Zsid 10:1-20</a>; <a href="/hu/Bible/Hebrews/13#v12">Zsid 13:12</a>; <a href="/hu/Bible/1_Peter/1#v18">1Pt 1:18-19</a>. </li>
  <li id="fn43"><a href="#cite43">↑</a> <i>A szentség kultusza</i>: <a href="/hu/Bible/1_Corinthians/11#v23">1Kor 11:23-27</a>. </li>
</ol>
</div>
