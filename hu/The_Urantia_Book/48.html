<!--
title: ÍRÁS 48. A MORONTIA ÉLET
description: 
published: true
date: 2023-5-17T0:1:55Z
tags: the urantia book—papers
editor: ckeditor
dateCreated: 2022-8-10T23:6:50Z
-->

<p class="v-card v-sheet theme--light grey lighten-3 px-2 mb-4">© 2010 Urantia Alapítvány</p>
<figure class="table chapter-navigator">
  <table>
    <tbody>
      <tr>
        <td>
        <a href="/hu/The_Urantia_Book/47">
          <span class="mdi mdi-arrow-left-drop-circle"></span><span class="pl-2">írás 47. A hét lakóvilág</span>
        </a>
        </td>
        <td>
        <a href="/hu/The_Urantia_Book/Index">
          <span class="mdi mdi-book-open-variant"></span><span class="pl-2">Index</sp<n>
        </a>
        <br>
        <a href="/hu/The_Urantia_Book_Multiple/48">
          <span class="mdi mdi-view-parallel"></span><span class="pl-2">Több verzió</span>
        </a>
        </td>
        <td>
        <a href="/hu/The_Urantia_Book/49">
          <span class="pr-2">írás 49. A lakott világok</span><span class="mdi mdi-arrow-right-drop-circle"></span>
        </a>
        </td>
      </tr>
    </tbody>
  </table>
</figure>
<span id="p0"><a href="#p0" class="toc-anchor">¶</a> </span>
<p id="p0_1"><sup><small><a href="/hu/The_Urantia_Book/48#p0_1">48:0.1</a></small></sup>  AZ ISTENEK a nagymértékben állati természettel rendelkező teremtményt nem képesek tökéletesített szellemmé átalakítani — legalábbis nem tesznek így — teremtői varázserőből táplálkozó valamiféle titokzatos cselekedettel. Amennyiben a Teremtők tökéletes lényeket kívánnak létrehozni, akkor azt közvetlen és eredeti teremtés révén teszik, de sohasem vállalkoznak arra, hogy állati eredetű és anyagi teremtményeket egyetlen lépésben tökéletes lényekké változtassanak.</p>
<p id="p0_2"><sup><small><a href="/hu/The_Urantia_Book/48#p0_2">48:0.2</a></small></sup>  A helyi világegyetemi életpálya különböző szakaszaira kiterjedő morontia élet az egyetlen lehetséges megközelítés, mely révén az anyagi halandók elérhetik a szellemvilág küszöbét. Ugyan miféle varázslattal bírhatna a halál, az anyagi test természetes elbomlása, hogy egy egyszerű lépésben azonnal átalakítsa a halandó, anyagi elmét halhatatlan és tökéletesített szellemmé? Az ilyen hiedelmek nem mások, mint tudatlan babonaságok és dajkamesék.</p>
<p id="p0_3"><sup><small><a href="/hu/The_Urantia_Book/48#p0_3">48:0.3</a></small></sup>  A továbbélő emberi lények esetében a halandó állapotot és az azt követő szellemi szintet mindig elválasztja e morontia átmenet. A világegyetemi fejlődés e közbenső állapota észrevehetően különböző az egyes helyi teremtésrészek esetében, de valójában mind meglehetősen hasonló. A lakóvilágok és a felsőbb morontia világok szerveződése a Nebadonban a morontia átmeneti rendszerekre meglehetősen jellemző sajátosságokat mutat az Orvonton e részében.</p>
<h2 id="p1" class="toc-header"><a href="#p1" class="toc-anchor">¶</a> 1. MORONTIA ANYAGOK </h2>
<p id="p1_1"><sup><small><a href="/hu/The_Urantia_Book/48#p1_1">48:1.1</a></small></sup>  A morontia területek a teremtményi lét anyagi és szellemi szintjei közötti helyi világegyetemi kapcsolatot jelentik. E morontia életet a Bolygóherceg első napjaitól fogva ismerik az Urantián. A halandók időről időre oktatást kaptak ezen átmeneti állapotról, és a fogalom, ha torz formában is, de a mai vallásokban is helyet kapott.</p>
<p id="p1_2"><sup><small><a href="/hu/The_Urantia_Book/48#p1_2">48:1.2</a></small></sup>  A morontia szférák a fejlődési világokon keresztül vezető halandói felemelkedés átmeneti szakaszai a helyi világegyetemben. A helyi csillagrendszerekben csak a végleges rendű lények szféráját körülvevő hét világot nevezik lakóvilágoknak, viszont morontia világnak nevezzük mind az ötvenhat átmeneti tartózkodási helyet a csillagrendszerben, közéjük sorolva a csillagvilági és a világegyetemi központok körül található felsőbb szférákat is. E teremtésrészek osztoznak a helyi világegyetemi központi szférák fizikai szépségében és morontia tündökletességében.</p>
<p id="p1_3"><sup><small><a href="/hu/The_Urantia_Book/48#p1_3">48:1.3</a></small></sup>  E világok mind épített szférák, és elemeik száma éppen kétszerese a fejlődő bolygókénak. E rendelésre létesített világok nemcsak, hogy bővelkednek a nehézfémekben és a kristályokban, melyek száz különböző fizikai elemből épülnek fel, hanem ugyancsak éppen százféle formáját öltik egy különleges energiaszerveződésnek, melynek neve <i>morontia anyag.</i> A Fizikai Főszabályozók és a morontia erőtér-felügyelők képesek úgy módosítani az anyag elsődleges egységeinek forgását és egyúttal úgy alakítani ezen energia-társulásokat, hogy ez az új anyag létrejöjjön.</p>
<p id="p1_4"><sup><small><a href="/hu/The_Urantia_Book/48#p1_4">48:1.4</a></small></sup>  A korai morontia élet a helyi csillagrendszerekben nagyon hasonló a jelenlegi anyagi világotokon élt élethez, s ez a csillagvilági tanulmányvilágokon egyre kevésbé mutat fizikai jegyeket és egyre inkább valódi morontiaivá lényegül. Amint a szalvingtoni szférák felé haladtok, egyre inkább eléritek a szellemi szinteket.</p>
<p id="p1_5"><sup><small><a href="/hu/The_Urantia_Book/48#p1_5">48:1.5</a></small></sup>  A morontia erőtér-felügyelők képesek az anyagi és a szellemi energiák egyfajta egyesítésére, s ezáltal a szellemi szabályozói beavatkozásra fogékony morontia formájú anyagiasulás szervezésére. Amint áthaladtok a nebadoni morontia léten, e türelmes és gyakorlott morontia erőtér-felügyelők egymás után 570 morontia testet adnak nektek, mely testek mindegyike a fejlődési átalakulásotok egy-egy szakaszát jelenti. Attól kezdve, hogy elhagyjátok az anyagi világot, egészen addig, amíg első-szakaszú szellemmé nem váltok a Szalvingtonon, pontosan 570 különböző és felemelkedési jellegű morontia változáson estek át. Ezek közül nyolcra a csillagrendszerben, hetvenegyre a csillagvilágban és 491-re a Szalvington szféráin való ottlétetek alatt kerül sor.</p>
<p id="p1_6"><sup><small><a href="/hu/The_Urantia_Book/48#p1_6">48:1.6</a></small></sup>  A halandói húsvér testben töltött idő alatt az isteni szellem bennetek lakozik, csaknem úgy, mint valami idegen dolog — a valóságban ez az Egyetemes Atyától való szellem-adomány emberbe költözését jelenti. Azonban a morontia létben a szellem a személyiségetek valódi részévé válik, és amint az 570 fejlődési átalakuláson átestek, egyúttal a teremtményi lét anyagi állapotából felemelkedtek annak szellemi állapotába.</p>
<p id="p1_7"><sup><small><a href="/hu/The_Urantia_Book/48#p1_7">48:1.7</a></small></sup>  Pál tudott a morontia világok létezéséről és a morontia anyagok valóságáról, hiszen azt írta, hogy „van a mennyben egy jobb és többet bíró anyag”<sup id="cite1"><a href="#fn1">[1]</a></sup>. E morontia anyagok valóságosak, valódiak, még „az alapokkal bíró városban is, melynek építője és alkotója az Isten”<sup id="cite2"><a href="#fn2">[2]</a></sup>. E csodálatos szférák mindegyike „egy jobb ország, vagyis mennyei ország”<sup id="cite3"><a href="#fn3">[3]</a></sup>.</p>
<h2 id="p2" class="toc-header"><a href="#p2" class="toc-anchor">¶</a> 2. A MORONTIA ERŐTÉR-FELÜGYELŐK </h2>
<p id="p2_1"><sup><small><a href="/hu/The_Urantia_Book/48#p2_1">48:2.1</a></small></sup>  E különleges lények kizárólag a szellemi és a fizikai vagy félanyagi energiák egyesítésével kapcsolatos tevékenységek felügyeletével foglalkoznak. Kizárólag a morontia fejlődésben való segédkezésnek szentelik magukat. Nem is annyira a halandóknak az átmeneti tapasztalásban való szolgálatáról van szó, hanem inkább arról, hogy a fejlődő morontia teremtmények számára szükséges átmeneti környezetet ők biztosítják. Ők a morontia erőtérnek az átmeneti világok morontia szakaszait fenntartó és energiával ellátó csatornái.</p>
<p id="p2_2"><sup><small><a href="/hu/The_Urantia_Book/48#p2_2">48:2.2</a></small></sup>  A morontia erőtér-felügyelők a helyi világegyetemi Anyaszellem gyermekei. Formatervük meglehetősen azonos, bár a különböző helyi teremtésrészekben kissé eltérő a természetük. A sajátos feladatkörük ellátására alkották meg őket és a feladatuk végrehajtásához nincs szükségük külön felkészítésre.</p>
<p id="p2_3"><sup><small><a href="/hu/The_Urantia_Book/48#p2_3">48:2.3</a></small></sup>  Az első morontia erőtér-felügyelők teremtésére azzal egyidejűleg kerül sor, hogy az első halandó túlélő a helyi világegyetembeli első lakóvilágok egyikének területére megérkezik. Teremtésük ezres csoportokban zajlik, s a következőképpen csoportosítjuk őket:</p>
<p id="p2_4"><sup><small><a href="/hu/The_Urantia_Book/48#p2_4">48:2.4</a></small></sup>  1. Kör-szabályozók . . . . . . . . .400</p>
<p id="p2_5"><sup><small><a href="/hu/The_Urantia_Book/48#p2_5">48:2.5</a></small></sup>  2. Rendszer Összehangolók. . . 200</p>
<p id="p2_6"><sup><small><a href="/hu/The_Urantia_Book/48#p2_6">48:2.6</a></small></sup>  3. Bolygó Felügyelők . . . . . . . .100</p>
<p id="p2_7"><sup><small><a href="/hu/The_Urantia_Book/48#p2_7">48:2.7</a></small></sup>  4. Együttes Szabályozók. . . . . 100</p>
<p id="p2_8"><sup><small><a href="/hu/The_Urantia_Book/48#p2_8">48:2.8</a></small></sup>  5. Kapcsolat-állandósítók. . . . . 100</p>
<p id="p2_9"><sup><small><a href="/hu/The_Urantia_Book/48#p2_9">48:2.9</a></small></sup>  6. Válogató-osztályozók. . . . . . 50</p>
<p id="p2_10"><sup><small><a href="/hu/The_Urantia_Book/48#p2_10">48:2.10</a></small></sup>  7. Iktató-segédek. . . . . . . . . . 50</p>
<p id="p2_11"><sup><small><a href="/hu/The_Urantia_Book/48#p2_11">48:2.11</a></small></sup>  Az erőtér-felügyelők mindig a saját világegyetemükben szolgálnak. Kizárólagos irányításuk a Világegyetemi Fiú és a Világegyetemi Szellem közös szellem-tevékenysége, de egyébként teljesen öntevékenyen működő csoportot alkotnak. A helyi csillagrendszer első lakóvilágainak mindegyikén székhelyet tartanak fenn, ahol szorosan együttműködnek mind a fizikai szabályozókkal, mind pedig a szeráfokkal, de az energia-megnyilvánulások területén és a szellemi alkalmazási területeken a saját világukat élik.</p>
<p id="p2_12"><sup><small><a href="/hu/The_Urantia_Book/48#p2_12">48:2.12</a></small></sup>  Átmeneti megbízással segédkezve munkálkodnak némely anyagfeletti jelenséggel kapcsolatban is az evolúciós világokon. Viszont lakott bolygókon ritkán szolgálnak; a felsőbb-világegyetem felsőbb felkészülési világain sem dolgoznak, mert elsősorban a morontia fejlődés átmeneti rendszerének szentelik magukat a helyi világegyetemben.</p>
<p id="p2_13"><sup><small><a href="/hu/The_Urantia_Book/48#p2_13">48:2.13</a></small></sup>  1. <i>Kör-szabályozók.</i> E különleges lények hangolják össze a fizikai és a szellemi energiát és szabályozzák annak áramlását a morontia szférák különálló csatornáiban, és e körök kizárólag bolygóiak, vagyis egyetlen világra korlátozódnak. A morontia körök különböznek mind a fizikai, mind pedig a szellemi köröktől az átmeneti világokon és ki is egészítik azokat, és e szabályozók milliói szükségesek ahhoz, hogy akár csak a lakóvilágok olyan rendszerét is ellássák energiával, mint amilyen a Sataniáé.</p>
<p id="p2_14"><sup><small><a href="/hu/The_Urantia_Book/48#p2_14">48:2.14</a></small></sup>  A kör-szabályozók indítják meg az anyagi energiákban azokat a változásokat, melyek révén a társaik ellenőrizni és szabályozni tudják azokat. E lények morontia erőforrások és egyúttal kör-szabályozók is. Sok tekintetben hasonlóan ahhoz, ahogyan az energiafejlesztő látszólag a környezetből termel villamosságot, ezen élő morontia energiafejlesztők látszólag úgy alakítják át a mindenütt jelenlévő térenergiákat olyan anyagokká, melyekből a morontia felügyelők a felemelkedő halandók testét és élettevékenységeit megszövik.</p>
<p id="p2_15"><sup><small><a href="/hu/The_Urantia_Book/48#p2_15">48:2.15</a></small></sup>  2. <i>Rendszer Összehangolók.</i> Lévén, hogy minden egyes morontia világ külön rendű morontia energiával van ellátva, az emberi lények roppant nehezen képesek e szférákat látni. De az egymást követő minden egyes átmeneti szférán a halandók meg fogják találni a növényi életet és minden mást is, ami csak ahhoz a morontia létezéshez hozzátartozik, melyet fokozatosan úgy módosítottak, hogy az megfeleljen a felemelkedő túlélő fejlődési szellemiesülésének. És mivel az egyes világok energiarendszere így egyedivé van alakítva, e szervezők úgy működnek, hogy összehangolják és összevegyítsék a különböző erőtér-rendszereket bármely adott csoport társított szféráihoz tartozó működő egységgé.</p>
<p id="p2_16"><sup><small><a href="/hu/The_Urantia_Book/48#p2_16">48:2.16</a></small></sup>  A felemelkedő halandók fokozatosan fejlődnek a fizikaitól a szellemi felé, amint az egyik morontia világról a másikra haladnak; innen ered az igény, hogy gondoskodjanak egy felemelkedési lépcsőről a morontia szférák esetében és egy felemelkedési lépcsőről a morontia formák esetében.</p>
<p id="p2_17"><sup><small><a href="/hu/The_Urantia_Book/48#p2_17">48:2.17</a></small></sup>  Az egyik szféráról a másikra átkelő, lakóvilági felemelkedőket a szállító szeráfok adják át a fogadásukkal megbízott rendszer összehangolóknak a fejlettebb világon. Itt, ezekben a különleges templomokban, melyek azon hetven sugárirányú épületszárny középpontjában helyezkednek el, ahol a földi eredetű halandók első fogadóvilágán lévő feltámadási csarnokokhoz hasonló átmenet-fülkék vannak, itt hajtják végre szakszerűen a rendszer összehangolók a szükséges teremtményformai változtatásokat. Ezeknek az első morontia-alakbeli változtatásoknak a végig viteléhez szabványidőben mérve nagyjából hét napra van szükség.</p>
<p id="p2_18"><sup><small><a href="/hu/The_Urantia_Book/48#p2_18">48:2.18</a></small></sup>  3. <i>Bolygó Felügyelők.</i> Minden egyes morontia világ, a lakószféráktól fel egészen a világegyetemi központig — a morontia ügyeket illetően — hetven felügyelő felügyeletére van bízva. Ők alkotják a legfelsőbb morontia hatóság helyi bolygói tanácsát. E tanács bocsát morontia alakot minden, a szférákra leszálló felemelkedő teremtmény rendelkezésére, és e tanács engedélyezi a teremtményi alak megváltoztatását is, ami a felemelkedő számára lehetővé teszi a következő szférára való eljutást. Miután a lakóvilágokon átjutottatok, az öntudatotok elveszítése nélkül mentek át a morontia lét egyik szakaszából a másikba. Öntudatlanság csak az első átalakulásokkal, valamint a későbbi, az egyik világegyetemből a másikba való átmenettel, továbbá a Havonából a Paradicsomra való átkeléssel jár együtt.</p>
<p id="p2_19"><sup><small><a href="/hu/The_Urantia_Book/48#p2_19">48:2.19</a></small></sup>  4. <i>Együttes Szabályozók.</i> E meglehetősen gépies lények egyike mindig ott állomásozik a morontia világ egyes igazgatási egységeinek központján. Az együttes szabályozó érzékeny a fizikai, a szellemi és a morontiai energiákra, és ezekkel működik; és e lénnyel mindig együtt van két rendszer összehangoló, négy kör-szabályozó, egy bolygó felügyelő, egy kapcsolat-állandósító, valamint vagy egy iktató-segéd vagy egy válogató-osztályozó.</p>
<p id="p2_20"><sup><small><a href="/hu/The_Urantia_Book/48#p2_20">48:2.20</a></small></sup>  5. <i>Kapcsolat-állandósítók.</i> Ezek a terület morontia energiájának, valamint fizikai és szellemerőinek szabályozói. Ők teszik lehetővé a morontia energiának a morontia anyaggá való átalakulását. E létezés teljes morontia-szerveződése az állandósítóktól függ. Addig a pontig lassítják az energiaforgásokat, hogy a fizikaivá alakulás végbemenjen. Én azonban nem ismerek olyan kifejezéseket, melyekkel összevethetném vagy szemléltethetném e lények segédkezését. Mindez nagyon is meghaladja az emberi képzeletet.</p>
<p id="p2_21"><sup><small><a href="/hu/The_Urantia_Book/48#p2_21">48:2.21</a></small></sup>  6. <i>Válogató-osztályozók.</i> Amint a morontia világ egyik osztályától vagy szakaszától a következő felé haladtok, át és újjá kell hangolódnotok, és a válogató-osztályozók feladata, hogy fokozatosan egy ütemben tartsanak benneteket a morontia élettel.</p>
<p id="p2_22"><sup><small><a href="/hu/The_Urantia_Book/48#p2_22">48:2.22</a></small></sup>  Míg az élet és az anyag alapvető morontia formái azonosak az első lakóvilágtól fogva az utolsó világegyetemi átmeneti szféráig, van azért egyfajta, az anyagiról a szellemire fokozatosan kiterjedő működési fejlődés. Ehhez az alapvetően egységes, de a sorozatos fejlődéssel és átszellemiesüléssel járó teremtéshez való alkalmazkodásotokat e célirányos újrahangolódás révén hajtjátok végre. Ez a személyiségrendszeren végbemenő beállítódás új teremtéssel egyenértékű, függetlenül attól, hogy megtartjátok ugyanazt a morontia alakot.</p>
<p id="p2_23"><sup><small><a href="/hu/The_Urantia_Book/48#p2_23">48:2.23</a></small></sup>  Ekkorra már akár többször is próbára tettek téged e vizsgáztatók, és amint kellő szellemi előmenetelt mutatsz, örömmel tanúsítják a fejlett szintedet. E fokozatos változások eredményeként megváltoznak a morontia környezetre adott válaszaid, így például megváltoznak az étkezési igényeid és számos egyéb személyes szokásod is.</p>
<p id="p2_24"><sup><small><a href="/hu/The_Urantia_Book/48#p2_24">48:2.24</a></small></sup>  A választó-osztályozók szintén jó szolgálatot tesznek a morontia személyiségek tanulási, oktatási és egyéb célokra való csoportosításában. Természetes módon jelzik, hogy kik a legmegfelelőbbek valamely átmeneti társulásban való működésre.</p>
<p id="p2_25"><sup><small><a href="/hu/The_Urantia_Book/48#p2_25">48:2.25</a></small></sup>  7. <i>Iktató-segédek.</i> A morontia világnak megvannak a saját adatrögzítői, akik a szellemi adatrögzítőkkel együttműködnek a morontia teremtésrészekre vonatkozó eredeti feljegyzések és egyéb adatok felügyeletében és megőrzésében. A morontia feljegyzések minden személyiségrend számára hozzáférhetők.</p>
<p id="p2_26"><sup><small><a href="/hu/The_Urantia_Book/48#p2_26">48:2.26</a></small></sup>  Az összes morontia átmeneti terület az anyagi és a szellemlények számára egyaránt átjárható. Morontia fejlődő lényekként teljes kapcsolatban fogtok maradni az anyagi világgal és az anyagi személyiségekkel, miközben egyre nagyobb mértékben fogjátok érzékelni és megismerni a szellemlényeket; és a morontia rendszertől való elszakadás idejére már mind a hét szellemrendet láttátok, kivéve néhány felsőbb fajtát, mint például a Független Hírvivőket.</p>
<h2 id="p3" class="toc-header"><a href="#p3" class="toc-anchor">¶</a> 3. A MORONTIA TÁRSAK </h2>
<p id="p3_1"><sup><small><a href="/hu/The_Urantia_Book/48#p3_1">48:3.1</a></small></sup>  A lakó- és a morontia világok e seregei a helyi világegyetemi Anyaszellem gyermekei. Korszakról korszakra százezres csoportokban teremtetnek, és a Nebadonban jelenleg hetvenmilliárdnál is több ilyen különleges lény van.</p>
<p id="p3_2"><sup><small><a href="/hu/The_Urantia_Book/48#p3_2">48:3.2</a></small></sup>  A Morontia Társakat a melkizedekek képezik ki szolgálatra egy külön bolygón, a Szalvington közelében; ők nem a központi Melkizedek-tanodákba járnak. Szolgálatot a csillagrendszerek legalsóbb lakóvilágaitól a Szalvington legfelsőbb tanulmányszféráiig teljesítenek, a lakott világokon azonban ritkán fordulnak elő. Az Istenfiak általános felügyelete és a melkizedekek közvetlen irányítása alatt szolgálnak.</p>
<p id="p3_3"><sup><small><a href="/hu/The_Urantia_Book/48#p3_3">48:3.3</a></small></sup>  A Morontia Társak tízezer telephelyet tartanak fenn a helyi világegyetemben — a helyi csillagrendszerek minden egyes első lakóvilágán. Csaknem teljesen önálló kormányzatuk van és általában véve eszes és hűséges lénycsoportot alkotnak; de tudjuk, hogy nagy ritkán, bizonyos szerencsétlen mennybeni lázongások alkalmával azért megtévedtek már. A Lucifer-féle lázadás során e hasznos teremtmények ezrei vesztek oda a Sataniában. A ti helyi csillagrendszeretekben e lények aránya teljes, a Lucifer-féle lázadás okozta veszteségeket csak a közelmúltban pótolták.</p>
<p id="p3_4"><sup><small><a href="/hu/The_Urantia_Book/48#p3_4">48:3.4</a></small></sup>  A Morontia Társaknak két külön fajtája van; az egyik harcias, a másik visszahúzódó, de egyébként azonos rendűek. Nem ivaros teremtmények, de meghatóan szép ragaszkodást mutatnak egymás iránt. Bár anyagi (emberi) értelemben aligha tekinthetők társaknak, nagyon közeli rokonságban vannak az emberi fajokkal a teremtményi létezési rendben. A világok köztes teremtményei a ti legközelebbi rokonaitok; ezt követik a morontia kerubok, majd pedig a Morontia Társak.</p>
<p id="p3_5"><sup><small><a href="/hu/The_Urantia_Book/48#p3_5">48:3.5</a></small></sup>  E társak megkapóan ragaszkodó és elbűvölően közösségi lények. A személyiségük eltérő, és amikor találkoztok velük a lakóvilágokon, miután megtanultátok osztályként felismerni őket, rövidesen megismeritek az egyéniségüket is. A halandók hasonlítanak egymásra; ugyanakkor mindegyikőtöknek külön, felismerhető személyisége van.</p>
<p id="p3_6"><sup><small><a href="/hu/The_Urantia_Book/48#p3_6">48:3.6</a></small></sup>  E Morontia Társak munkájának természetéről némi fogalmat alkothattok a helyi csillagrendszerben folytatott tevékenységeik alábbi osztályozása alapján:</p>
<p id="p3_7"><sup><small><a href="/hu/The_Urantia_Book/48#p3_7">48:3.7</a></small></sup>  1. A <i>Zarándok-oltalmazók</i> nem kapnak külön feladatot a morontia fejlődő lények mellett. E társak felelősek a teljes morontia létpályáért és ezért ők minden egyéb morontia és átmenetben segédkező lény munkájának összehangolói.</p>
<p id="p3_8"><sup><small><a href="/hu/The_Urantia_Book/48#p3_8">48:3.8</a></small></sup>  2. <i>Zarándok-fogadók és Szabadtársítók.</i> Ezek a társaságai a lakóvilágokra újonnan érkezőknek. Egyikük biztosan ott lesz, hogy üdvözöljön benneteket, amint az első lakóvilágon felébredtek az idő első átmenet-alvásából, amikor megtapasztaljátok a húsvér test halálából a morontia életre való feltámadást. E Morontia Társak végig veletek lesznek és időről időre így üdvözölnek benneteket az ébredések alkalmával egészen addig a napig, amikor első-szakaszú szellemként elhagyjátok a helyi világegyetemet.</p>
<p id="p3_9"><sup><small><a href="/hu/The_Urantia_Book/48#p3_9">48:3.9</a></small></sup>  Társakat nem állandó jelleggel rendelnek ki mellétek. Valamelyik lakóvilágon vagy valamelyik felsőbb világon a felemelkedő halandó más és más társat kaphat az egymás utáni alkalmak során, és hosszú időszakokra megint csak egyedül maradhat. Minden a követelményektől, valamint attól is függ, hogy egyáltalán van-e igénybe vehető társ.</p>
<p id="p3_10"><sup><small><a href="/hu/The_Urantia_Book/48#p3_10">48:3.10</a></small></sup>  3. <i>A Mennyei Látogatók Fogadói.</i> E kedves teremtmények annak szentelték magukat, hogy szívélyes fogadtatásban részesítsék a hallgató-látogatók és az egyéb mennyei lények emberfeletti csoportjait, akik éppen az átmeneti világokon tartózkodnak. Sok lehetőségetek lesz látogatásokat tenni bármely területen, melyet tapasztalás útján elértetek. A hallgató-látogatókat beengedik az összes bolygóra, még az elszigeteltekre is.</p>
<p id="p3_11"><sup><small><a href="/hu/The_Urantia_Book/48#p3_11">48:3.11</a></small></sup>  4. <i>Összehangolók és Összekötő Igazgatók.</i> E társak annak szentelik magukat, hogy megkönnyítsék a morontia érintkezést és megelőzzék a zavarok kialakulását. Ők a társas viselkedés és a morontia fejlődés oktatói, irányítják a felemelkedő halandók osztályszintű és más csoporttevékenységeit. Kiterjedt területeket tartanak fenn, ahol összegyűjtik a tanítványaikat és időről időre igénybe veszik az égi mestereket és a visszatekintési igazgatókat a programjaik színesítéséhez. A fejlődésetek során bensőséges kapcsolatba kerültök e társakkal, és lassacskán nagyon megkedvelitek mindkét csoportot. Pusztán a véletlenen múlik, hogy harcias vagy visszahúzódó fajtájú társat kaptok.</p>
<p id="p3_12"><sup><small><a href="/hu/The_Urantia_Book/48#p3_12">48:3.12</a></small></sup>  5. <i>Tolmácsok és Fordítók.</i> A lakóvilági létpálya elején gyakran fordultok a tolmácsokhoz és a fordítókhoz. Ők ismerik és beszélik az összes helyi világegyetemi nyelvet; ők a teremtésrészek nyelvészei.</p>
<p id="p3_13"><sup><small><a href="/hu/The_Urantia_Book/48#p3_13">48:3.13</a></small></sup>  Az új nyelvek elsajátítása nem magától végbemenő folyamat; odaát nagyjából úgy tanultok meg egy nyelvet, mint idelent, és e ragyogó lények lesznek a nyelvtanáraitok. A lakóvilágokon megtanult első nyelv a Satania nyelve lesz, majd pedig a Nebadoné. Miközben ezen új nyelveket tanuljátok, a Morontia Társak a ti hatékony tolmácsaitok és türelmes fordítóitok lesznek. E világok egyikén sem, csakis a Morontia Társakén fogtok találkozni tolmácsként működni képes látogatóval.</p>
<p id="p3_14"><sup><small><a href="/hu/The_Urantia_Book/48#p3_14">48:3.14</a></small></sup>  6. <i>Kirándulás és Visszatekintés Felügyelők.</i> E társak fognak elkísérni benneteket a központi szférára és az átmeneti műveltség azt körülvevő világaira szervezett hosszabb útjaitokon. A felkészítéssel és a műveltséggel foglalkozó csillagrendszeri világokra szervezett minden egyéni és csoportos utat ők terveznek, vezetnek és felügyelnek.</p>
<p id="p3_15"><sup><small><a href="/hu/The_Urantia_Book/48#p3_15">48:3.15</a></small></sup>  7. <i>Terület- és Épületfelügyelők.</i> Még az anyagi és a morontia építmények tökéletessége és tündökletessége is növekszik a lakóvilági létpályán való előrehaladásotok során. Egyénileg és csoportosan is engedélyt kaptok, hogy bizonyos változtatásokat hajtsatok végre a különböző lakóvilágokon való tartózkodásotok helyszínéül kijelölt lakóhelyeken. E szférák sok tevékenysége a különböző rendeltetésű körök, négyzetek és háromszögek fedetlen területein folyik. A lakóvilági épületek többségének nincs teteje, ezek kiváló kialakítású, páratlan szépségű, körülkerített területek. Az épített világokon uralkodó éghajlati és egyéb fizikai körülmények a tetőket teljesen feleslegessé teszik.</p>
<p id="p3_16"><sup><small><a href="/hu/The_Urantia_Book/48#p3_16">48:3.16</a></small></sup>  A felemelkedői lét átmeneti szakaszainak felügyelői magas szinten végzik a morontia ügyek irányítását. E munkára teremtettek és a Legfelsőbb Lény ténylegessé válásáig mindig is Morontia Társak maradnak; más kötelezettségeket sohasem teljesítenek.</p>
<p id="p3_17"><sup><small><a href="/hu/The_Urantia_Book/48#p3_17">48:3.17</a></small></sup>  Ahogy a csillagrendszerek és a világegyetemek megállapodnak a fényben és életben, a lakóvilágok egyre kevésbé fognak a morontia felkészítés átmeneti szféráiként működni. Egyre több végleges rendű lény alapítja meg a maga új felkészülési rendszerét, ami arra utal, hogy a mindenségtudat a nagy világegyetem jelenlegi szintjéről a jövőbeli külső világegyetemek szintjére helyeződik át. A Morontia Társak feladata, hogy egyre szorosabban működjenek együtt a végleges rendű lényekkel és számos egyéb területen is, melyekről most nem teszünk kinyilatkoztatást az Urantián.</p>
<p id="p3_18"><sup><small><a href="/hu/The_Urantia_Book/48#p3_18">48:3.18</a></small></sup>  Számíthattok arra, hogy e lények valószínűleg nagymértékben hozzá fognak járulni ahhoz, hogy jól érezzétek magatokat a lakóvilágokon, akár hosszabb, akár rövidebb időt töltötök ott. A társaságukat élvezni fogjátok végig, a Szalvingtonig. Az ő szerepük a szó szoros értelmében nem alapvető a túlélési tapasztalásotok egyetlen része szempontjából sem. A Szalvingtont képesek lennétek elérni nélkülük is, de ekkor nagyon hiányoznának nektek. Ők jelentik a felemelkedői létpályátok személyiségi többletértékét a helyi világegyetemben.</p>
<h2 id="p4" class="toc-header"><a href="#p4" class="toc-anchor">¶</a> 4. A VISSZATEKINTÉSI IGAZGATÓK </h2>
<p id="p4_1"><sup><small><a href="/hu/The_Urantia_Book/48#p4_1">48:4.1</a></small></sup>  A szívből jövő nevetés és a mosollyal egyenértékű dolgok éppoly egyetemesek, mint a zene. A nevetésnek és a kacagásnak megvan a morontiai és a szellemi megfelelője. A felemelkedői lét nagyjából egyenlő mértékben oszlik meg a munka és a játék — a feladatoktól való mentesség — között.</p>
<p id="p4_2"><sup><small><a href="/hu/The_Urantia_Book/48#p4_2">48:4.2</a></small></sup>  A mennyei kikapcsolódás és az emberfeletti humor meglehetősen különbözik az emberi megfelelőitől, de mi mindannyian valamilyen formában engedünk mindkettőnek; és ezek ugyanolyan szolgálatot tesznek nekünk, a mi állapotunkban, mint amilyet a legjobb humor tesz nektek az Urantián. A Morontia Társak szakértő segítői a játéknak, és ebben ügyesen támogatják őket a visszatekintési igazgatók.</p>
<p id="p4_3"><sup><small><a href="/hu/The_Urantia_Book/48#p4_3">48:4.3</a></small></sup>  Talán akkor értenétek meg a legjobban a visszatekintési igazgatók munkáját, ha őket a rangosabb urantiai nevettetőkhöz hasonlítanánk, bár ez azért igencsak nyers és némiképp szerencsétlen módja lenne annak, hogy megpróbáljam a változatosság és kikapcsolódás ezen igazgatóinak, a morontia és a szellemi területek fennkölt humorát előadóknak a működését bemutatni.</p>
<p id="p4_4"><sup><small><a href="/hu/The_Urantia_Book/48#p4_4">48:4.4</a></small></sup>  A szellemi humor kapcsán először is hadd mondjam el, hogy mi <i>nem</i> az. A szellemi mókába sohasem vegyül a gyengék és a tévelygők szerencsétlenségének kifigurázása. Sohasem becsmérli a pártatlanságot és az isteniség tündökletességét. A mi humorunk három általános értékszintet ismer:</p>
<p id="p4_5"><sup><small><a href="/hu/The_Urantia_Book/48#p4_5">48:4.5</a></small></sup>  1. <i>Múltidéző móka.</i> Az egyén harcának, küzdelmének és néha félénkségének, és gyakran a bolondos és gyerekes aggodalmainak tárgyában a megtörtént események kapcsán őrzött emlékeken való csipkelődés. Számunkra a humor e vetülete abból a mélyen gyökerező és állandó képességből ered, hogy a múltra vonatkozó emlékanyagunkat hívjuk segítségül annak érdekében, hogy megédesítsük és más módon is könnyítsük a jelen nehéz terheit.</p>
<p id="p4_6"><sup><small><a href="/hu/The_Urantia_Book/48#p4_6">48:4.6</a></small></sup>  2. <i>Jelenkori humor.</i> A nekünk gyakran komoly gondot okozó számos dolog súlytalan volta; az alaptalanul komolyan vett személyes aggodalmak jelentéktelen voltának felfedezésével járó öröm. Akkor értékeljük leginkább a humornak e vetületét, amikor a legjobb helyzetben vagyunk ahhoz, hogy a jelenre vonatkozó aggodalmainkat a jövőre vonatkozó bizonyosságok javára vissza tudjuk szorítani.</p>
<p id="p4_7"><sup><small><a href="/hu/The_Urantia_Book/48#p4_7">48:4.7</a></small></sup>  3. <i>Látnoki öröm.</i> A halandók számára talán nehéz dolog a humor e vetületét elképzelni, de mi különös megelégedést nyerünk abból a bizonyosságból, „hogy minden a javunkra válik” — a szellemek és a morontiák, valamint a halandók javára egyaránt<sup id="cite4"><a href="#fn4">[4]</a></sup>. A mennyei humor ezen oldala abból táplálkozik, hogy hiszünk a feljebbvalóink szeretetteljes gondoskodásában és a Legfelsőbb Igazgatóink isteni állandóságában.</p>
<p id="p4_8"><sup><small><a href="/hu/The_Urantia_Book/48#p4_8">48:4.8</a></small></sup>  De a teremtésrészek visszatekintési igazgatói nem kizárólag az értelmes lények különféle rendjei fejlettebb humorának bemutatásával foglalatoskodnak; feladataik közé tartozik a kikapcsolódás, a szellemi felüdülés és a morontia szórakozás vezetése is. Ezzel kapcsolatban szívélyes együttműködést folytatnak az égi mesterekkel.</p>
<p id="p4_9"><sup><small><a href="/hu/The_Urantia_Book/48#p4_9">48:4.9</a></small></sup>  Maguk a visszatekintési igazgatók nem teremtett csoport; ők egy kiképzett csoport, melyet a Havona-honosoktól kezdve a tér hírvivő seregein és az idő segédkező szellemein keresztül egészen az evolúciós világokról származó morontia fejlődő lényekig különféle lények alkotnak. Mindegyikük önkéntes, így adják át magukat annak a munkának, hogy segítsék társaikat a gondolataik elterelésében és az elméjük megnyugtatásában, mert ezek a magatartások a leghasznosabbak a kimerített energiák visszanyerésében.</p>
<p id="p4_10"><sup><small><a href="/hu/The_Urantia_Book/48#p4_10">48:4.10</a></small></sup>  A célok elérése érdekében kifejtett erőfeszítésekbe való részleges belefáradás esetén, valamint az új energiatöltés befogadására való várakozás során kellemes örömöt okoz újra átélni a régebbi napok és idők mozzanatait. <i>A faj vagy a rend első tapasztalatainak elmesélése pihentető.</i> Pontosan emiatt nevezik e művészeket visszatekintési igazgatóknak — segítenek az emlékezetet egy korábbi fejlődési állapotába vagy a lét egy kevésbé megtapasztalt helyzetébe visszaállítani.</p>
<p id="p4_11"><sup><small><a href="/hu/The_Urantia_Book/48#p4_11">48:4.11</a></small></sup>  Minden lény élvezi az effajta visszaállítást, kivéve azok, akik eredendően Teremtők, s ennélfogva maguktól önmegfiatalítók, valamint bizonyos, nagymértékben szakosodott teremtményfajták, mint amilyenek az erőtér-központok és a fizikai szabályozók, akik minden válaszukban mindig és örökké tárgyszerűek. A működési kötelezettséggel járó feszültségtől való időszakos mentesülések állandó részét képezik az életnek minden világon, szerte a világegyetemek mindenségében, de nem ez a helyzet a Paradicsom Szigetén. A központi lakóhelyen honos lények nem képesek a kimerülésre és ezért nem részesülnek feltöltődésben sem. Az ilyen örökkévaló paradicsomi tökéletességű lények esetében az evolúciós tapasztalatok nem állíthatók vissza.</p>
<p id="p4_12"><sup><small><a href="/hu/The_Urantia_Book/48#p4_12">48:4.12</a></small></sup>  A legtöbbünk alsóbb létezési szakaszon keresztül vagy a rendjeink egymást követő szintjein át emelkedett fel, és üdítő és bizonyos mértékben szórakoztató dolog visszatekinteni a korábbi tapasztalásunk bizonyos mozzanataira. Megnyugvást hoz annak szemlélése, ami az egyén rendje számára már régi dolog, és ami az elme emlékbirtokaként maradt meg. A jövő küzdelmet és előrehaladást foglal magában; munkát, erőfeszítést és eredményeket jelez; a múlt viszont megízesíti a már elsajátított és elért dolgokat; a múlt szemlélése ellazulást enged meg és olyan figyelmes szerbe-számbavételt, mely szellemi jókedvre derít és örömbe forduló morontia tudatállapotot hoz.</p>
<p id="p4_13"><sup><small><a href="/hu/The_Urantia_Book/48#p4_13">48:4.13</a></small></sup>  Még a halandói humor is szívből jövővé válik, amikor olyan történéseket jelenít meg, melyek azokat a szinteket érintik, melyek az egyén pillanatnyi fejlettségi állapotánál csak kevéssel vannak lejjebb, vagy amikor olyan képet rajzol, hogy az egyén feltételezett felettesei áldozatul esnek azoknak a tapasztalásoknak, melyeket általánosan társítanak a feltételezett alattvalókkal. Ti urantiaiak, sok közönséges és egyben kegyetlen dolgot hagytok összekeveredni a humorotokban, de egészében véve elismerésre méltó a fejlett humorérzéketek. Némely fajtátok jól el van látva ezzel és mindez nagyban segíti a földi létpályájukat. Nyilvánvalóan gazdag örökséget kaptatok e téren az ádámi őstől, sokkal többet, mint amennyi a zenéből vagy a művészetből jutott.</p>
<p id="p4_14"><sup><small><a href="/hu/The_Urantia_Book/48#p4_14">48:4.14</a></small></sup>  Játékidőben, vagyis amikor a lakosok üdítőleg felélesztik az alsóbb szakaszbeli létezéssel kapcsolatos emlékeiket, az egész Satania okul az urantiai visszatekintési igazgatók testületének kellemes humorából. A mennyei humorérzék sosem hagy el bennünket, még akkor sem, amikor a legnehezebb feladatokat végezzük. A humor segít elkerülni azt, hogy az önteltség képzete túlzottan nagyra növekedjék. De a jókedvet nem engedjük szabadjára, ahogy ti mondanátok, hogy „mulassunk”, kivéve akkor, amikor a rendünk komoly feladatai alól fel vagyunk mentve.</p>
<p id="p4_15"><sup><small><a href="/hu/The_Urantia_Book/48#p4_15">48:4.15</a></small></sup>  Ha kísért bennünket az erősödő önteltség, akkor az Alkotóink végtelen nagyságára és nagyszerűségére összpontosítva a saját magunk dicsőítése teljesen nevetségessé válik, sőt akár mulatságos is lehet. A humor egyik szerepe az, hogy segítsen mindnyájunknak kevésbé komolyan vennünk magunkat. <i>A humor a tudatos én felmagasztalásának isteni ellenszere<sup id="cite5"><a href="#fn5">[5]</a></sup>.</i></p>
<p id="p4_16"><sup><small><a href="/hu/The_Urantia_Book/48#p4_16">48:4.16</a></small></sup>  Az ellazulás és a humorra hangolódás iránti igény ama felemelkedő lényrendeknél a legnagyobb, akik a felfelé való haladás során folytatott küzdelmeikben állandó hajszoltságnak vannak kitéve. Az élet két végletének kevés igénye van a humor felé fordulás iránt. Az ősember nem rendelkezett ilyen képességgel, a paradicsomi tökéletességű lényeknek pedig nincs szükségük ilyesmire. A Havona seregei természetes módon egy végtelenül boldog személyiségekből álló örömteli, vidám gyülekezetet alkotnak. A Paradicsomon az istenimádat minősége szükségtelenné teszi a visszaállítási tevékenységeket. De a létpályájukat messze a paradicsomi tökéletesség célja alatt megkezdők esetében igen tág tere van a visszatekintési igazgatók segédkezésének.</p>
<p id="p4_17"><sup><small><a href="/hu/The_Urantia_Book/48#p4_17">48:4.17</a></small></sup>  Minél inkább fejlettebb a halandói faj, annál nagyobb benne a feszültség és annál nagyobb a humorra való képessége, és a humor iránti igénye is. A szellemvilágra ennek az ellenkezője igaz: Minél magasabbra emelkedünk, annál kisebb igény mutatkozik a visszaállítási tapasztalatok révén való kikapcsolódásra. De amint a szellemlét fokain a Paradicsomtól a szeráfi seregekhez ereszkedünk, egyre nagyobb igényt tapasztalhatunk az öröm-küldetésre és a jókedv-segédkezésre. A korábbi tapasztalatok értelmi szintjéhez való rendszeres visszatérés által hozott felüdülés iránti legnagyobb igénye az emberi faj nemesebb fajtáinak, a morontiáknak, az angyaloknak és az Anyagi Fiaknak van, de ide sorolható az összes hasonló személyiségfajta is.</p>
<p id="p4_18"><sup><small><a href="/hu/The_Urantia_Book/48#p4_18">48:4.18</a></small></sup>  A humornak egyfajta biztonsági szelepként kell működnie, mely megelőzi a túl nagy nyomás kialakulását, ami az egyén állandó és komoly önmegfigyelésével járó egyhangúságot kíséri, s ami mellett ott van még a fejlődés révén biztosítandó előrehaladásra és a célok nemes elérésére irányuló megfeszített küzdelem is. A humor azt a célt is szolgálja, hogy általa csökkenthető legyen a tények vagy az igazságok, a rideg és makacs tények és a különböző formákban megjelenő, öröklétű igazságok váratlan hatása által okozott megrázkódtatás. A halandói személyiség, lévén, hogy sohasem lehet biztos abban, hogy mit hoz a jövő, a humoron keresztül sebesen felismerheti a helyzet, legyen az tény vagy igazság, váratlan természetét — megláthatja annak értelmét és betekintést nyerhet abba.</p>
<p id="p4_19"><sup><small><a href="/hu/The_Urantia_Book/48#p4_19">48:4.19</a></small></sup>  Bár az urantiai humor túlságosan is nyers és szerfölött művészietlen, azért értékes célt szolgál egészségvédelmi biztosításként és az érzelmi nyomás megszüntetőjeként, s így megakadályozza a káros idegfeszültség kialakulását és a túl komolyan vett önvizsgálatot. A humor és a játék — a lazítás — sohasem előrevivő erőfeszítésből fakadó válaszok; ezek mindig is a visszatekintés következményei, a múlt felidézése. Még az Urantián is, és még a jelenlegi helyzetetekben is mindig megújítónak találjátok, amikor egy rövid időre felfüggeszthetitek az újabb és nemesebb értelmi erőfeszítéseiteket és visszatértek az elődeitek egyszerűbb foglalatosságaihoz.</p>
<p id="p4_20"><sup><small><a href="/hu/The_Urantia_Book/48#p4_20">48:4.20</a></small></sup>  Az urantiai játékvilág alapjai bölcseleti értelemben egészségesek és ez így marad végig a felemelkedői létetek során is, végig a Havona-körökön egészen a Paradicsom örökkévaló területéig. Felemelkedő lényekként személyes emlékekkel rendelkeztek minden korábbi és alsóbb létezésről, és a múlt ezen azonosság-emlékei nélkül nem lenne alapja a jelen humorának, sem a halandói nevetésnek vagy a morontia vidámságnak. A múltbeli élmények felidézése teremt alapot a jelenbeli kikapcsolódáshoz és szórakozáshoz. A földi humorotok mennyei megfelelőjét élvezni fogjátok végig a hosszú morontia és az azutáni, egyre szellemibbé váló létpályáitokon. Az Isten ama része (az Igazító), amely a felemelkedő halandó személyiségének örökre részévé válik, az isteniség felhangjaival járul hozzá az idő és tér felemelkedő teremtményeinek örömteli megnyilvánulásaihoz, sőt még a szellemi nevetéshez is.</p>
<h2 id="p5" class="toc-header"><a href="#p5" class="toc-anchor">¶</a> 5. A LAKÓVILÁGI TANÍTÓK </h2>
<p id="p5_1"><sup><small><a href="/hu/The_Urantia_Book/48#p5_1">48:5.1</a></small></sup>  A Lakóvilági Tanítók magára hagyott, de megdicsőült kerubok és szanóbok testülete. A tér egyik próbavilágáról a morontia felkészítés lakóvilágaira és társvilágaira eljutó idő zarándokával tart az ő személyes vagy csoport szeráfja, a beteljesülés-őrangyal. A halandói létezés világain a szeráfot ügyesen segítik a kerubok és a szanóbok; de amikor a halandó védence megszabadul a húsvér test béklyóitól és elindul a felemelkedési létpályán, amikor az anyagi utáni vagy morontia élet megkezdődik, a kísérő szeráfnak többé már nincs szüksége a korábbi helyetteseinek, a keruboknak és a szanóboknak a segédkezésére.</p>
<p id="p5_2"><sup><small><a href="/hu/The_Urantia_Book/48#p5_2">48:5.2</a></small></sup>  A segédkező szeráftól magára hagyott segédeket gyakran rendelik a világegyetemi központokra, ahol a Világegyetemi Anyaszellem befogadja őket és ezután elmennek a csillagrendszeri felkészülési szférákra Lakóvilági Tanítóknak. E tanítók gyakran látogatják meg az anyagi világokat és a legalsóbb lakóvilágoktól kezdve a világegyetemi központtal kapcsolatban álló legmagasabb rangú oktatási szférákig mindenhol működnek. Saját indíttatásból vissza is térhetnek a korábbi segédkező szeráfjuk mellett végzendő közös munkához.</p>
<p id="p5_3"><sup><small><a href="/hu/The_Urantia_Book/48#p5_3">48:5.3</a></small></sup>  Milliárd és milliárd ilyen tanító van a Sataniában, és a számuk folyamatosan nő, mert az esetek többségében, amikor egy szeráf továbbhalad befelé az Igazítóval eggyé kapcsolódást megélt halandóval, akkor a kerubot és a szanóbot egyaránt hátrahagyja.</p>
<p id="p5_4"><sup><small><a href="/hu/The_Urantia_Book/48#p5_4">48:5.4</a></small></sup>  A Lakóvilági Tanítókat, ahogy a többi oktató többségét is, a melkizedekek bízzák meg. Felügyeletüket általában a Morontia Társak látják el, de mint egyedeket és mint tanítókat azon tanhelyek vagy szférák megbízottai felügyelik, ahol oktatóként éppen működnek.</p>
<p id="p5_5"><sup><small><a href="/hu/The_Urantia_Book/48#p5_5">48:5.5</a></small></sup>  E fejlett kerubok rendszerint párokban dolgoznak, ahogy tették akkor is, amikor még a szeráfok mellé voltak rendelve. Ők a természetüknél fogva nagyon közel állnak a morontia létfajtához, és eredendően rokonszenves tanítói a felemelkedő halandóknak és rendkívüli hatékonysággal viszik végig a lakóvilági és a morontia oktatási rendszer programját.</p>
<p id="p5_6"><sup><small><a href="/hu/The_Urantia_Book/48#p5_6">48:5.6</a></small></sup>  A morontia élet tanodáiban e tanítók egyének, csoportok, osztályok és nagyobb tömegek oktatását végzik. A lakóvilágokon ezeket a tanhelyeket száz-száz egységből álló három nagyobb csoportba szervezik: ezek a gondolkodás tanodái, az érzések tanhelyei és a cselekvés tanintézetei. Amint eléritek a csillagvilágot, ezek kiegészülnek az etika tanodáival, az igazgatás tanhelyeivel és a közösségi alkalmazkodás tanintézeteivel. A világegyetemi központi világokon beléptek a bölcselet, az isteniség és tiszta szellemiség tanodáiba.</p>
<p id="p5_7"><sup><small><a href="/hu/The_Urantia_Book/48#p5_7">48:5.7</a></small></sup>  Azokat a dolgokat, melyeket a földön megtanulhattatok volna, de amelyeket nem sikerült elsajátítanotok, e hűséges és türelmes tanítók gyámsága alatt kell megtanulnotok. Nincsenek királyi utak, rövidebb vagy könnyebb utak a Paradicsomra. Az út egyedi változatosságaitól függetlenül megtanuljátok az adott szféra tanításait, mielőtt a következő szférára tovább mehettek; legalábbis így van ez azt követően, ha egyszer elhagytátok a születésetek világát.</p>
<p id="p5_8"><sup><small><a href="/hu/The_Urantia_Book/48#p5_8">48:5.8</a></small></sup>  A morontia létpálya egyik célja a halandó túlélőből véglegesen kitörölni az olyan állati csökevényes vonásokat, mint a késlekedés, a köntörfalazás, az őszintétlenség, a nehézségek elől való kitérés, a tisztességtelenség és a kényelemkeresés. A lakóvilági élet hamar megtanítja a fiatal morontia tanítványokat arra, hogy a halogatás semmilyen értelemben nem jelent elkerülést. A húsvér testbeli élet után az idő, mint módszer már nem áll rendelkezésre a helyzetek vagy a kellemetlen kötelességek előli kitéréshez.</p>
<p id="p5_9"><sup><small><a href="/hu/The_Urantia_Book/48#p5_9">48:5.9</a></small></sup>  A Lakóvilági Tanítók a tartózkodási szférák legalacsonyabb rendűjén kezdik a szolgálatot, majd tapasztalatokat szerezve haladnak tovább a csillagrendszer és a csillagvilág oktatási szféráin át a Szalvington felkészülési világaiig. Nem részesülnek különösebb oktatásban sem azelőtt, sem azután, hogy a Világegyetemi Anyaszellem magához öleli őket. Már akkor felkészültek a munkájukra, amikor szeráfi társakként szolgáltak a lakóvilágon tartózkodó tanítványaik szülőbolygóin. Tényleges tapasztalatokat szereztek e felemelkedő halandókkal a lakott világokon. Gyakorlatias és rokonszenves tanítók, bölcs és megértő oktatók, hozzáértő és eredményes kísérők. Tökéletesen ismerik a felemelkedési terveket és kellő tapasztalatokat szereztek a fejlődési létpálya kezdeti szakaszaiban.</p>
<p id="p5_10"><sup><small><a href="/hu/The_Urantia_Book/48#p5_10">48:5.10</a></small></sup>  E tanítók idősebbjei közül sokat, azokat, akik hosszú ideig szolgáltak a Szalvingtoni körhöz tartozó világokon, újra magához ölel a Világegyetemi Anyaszellem, és a második befogadásból e kerubok és szanóbok szeráfi rendben bontakoznak ki.</p>
<h2 id="p6" class="toc-header"><a href="#p6" class="toc-anchor">¶</a> 6. A MORONTIA-VILÁGI SZERÁFOK — AZ ÁTMENETBEN SEGÉDKEZŐK </h2>
<p id="p6_1"><sup><small><a href="/hu/The_Urantia_Book/48#p6_1">48:6.1</a></small></sup>  Noha az összes angyalrend, a bolygók segítőitől a legfelsőbb szeráfokig mind segédkezik a morontia világokon, az átmenetben segédkezők még inkább e tevékenységekre vannak kijelölve. Ezek az angyalok a szeráfi szolgálók hatodik rendjét képviselik, és a segédkezésük rendeltetése, hogy megkönnyítsék az anyagi és a halandó teremtmények átkelését a húsvér testben töltött ideigvaló létből tovább, a morontia létezés kezdeti szakaszaiba a hét lakóvilágon.</p>
<p id="p6_2"><sup><small><a href="/hu/The_Urantia_Book/48#p6_2">48:6.2</a></small></sup>  Meg kell értenetek, hogy a felemelkedő halandó morontia élete valójában a lélek megfoganásakor kezdődik a lakott világokon, abban a pillanatban, amikor az erkölcsi besorolású teremtményelmébe beköltözik a szellemi Igazító. Attól a pillanattól kezdve a halandó lélek magvában való képességgel rendelkezik a halandó-feletti működésre, sőt még arra is, hogy elismerjék őt a helyi világegyetem morontia szféráinak felsőbb szintjein.</p>
<p id="p6_3"><sup><small><a href="/hu/The_Urantia_Book/48#p6_3">48:6.3</a></small></sup>  Azonban addig nem tudatosul bennetek az átmeneti szeráfok segédkezése, amíg el nem éritek a lakóvilágokat, ahol is ők fáradhatatlanul munkálkodnak a halandó tanítványaik előmenetelén, s ennek keretében a következő hét egységben kapnak szolgálatot:</p>
<p id="p6_4"><sup><small><a href="/hu/The_Urantia_Book/48#p6_4">48:6.4</a></small></sup>  1. <i>Szeráfi Örömhírhozók.</i> Abban a pillanatban, amint visszanyeritek öntudatotokat a lakóvilágokon, a csillagrendszeri nyilvántartásokban mint fejlődő szellemek fogtok szerepelni. Igaz, ekkor még nem vagytok szellemek a valóságban, de már nem is vagytok többé halandó vagy anyagi lények; megkezdtétek az előszellemi létpályát és annak rendje és módja szerint bekerültetek a morontia létbe.</p>
<p id="p6_5"><sup><small><a href="/hu/The_Urantia_Book/48#p6_5">48:6.5</a></small></sup>  A lakóvilágokon a szeráfi örömhírhozók segítenek nektek az Edentiára, a Szalvingtonra, az Uverszára és a Havonába vezető lehetséges utak bölcs megválasztásában. Ha több, egyaránt ajánlható út létezik, akkor ezeket megmutatják nektek és engedélyt kaptok a nektek legjobban tetsző kiválasztására. E szeráfok ezután javaslatokat tesznek a jerusemi huszonnégy tanácsadónak az egyes felemelkedő lelkek számára legelőnyösebb pályára.</p>
<p id="p6_6"><sup><small><a href="/hu/The_Urantia_Book/48#p6_6">48:6.6</a></small></sup>  A jövőbeli pályátokat illetően nem kaptok korlátlan választási lehetőséget; viszont választhattok azokon a kereteken belül, melyeket az átmenetben segédkezők és feletteseik bölcsen megszabnak, mint olyat, mely a leginkább megfelel a jövőbeli szellemi előmeneteleteknek. A szellemvilágot a szabad akaratú választásotok tiszteletben tartásának elvén kormányozzák, feltéve, hogy az általatok választandó pálya nincs a károtokra és nem hátrányos a társaitokra nézve sem.</p>
<p id="p6_7"><sup><small><a href="/hu/The_Urantia_Book/48#p6_7">48:6.7</a></small></sup>  E szeráfi örömhírhozók az örökkévaló fejlődésről, a tökéletesség elérésének győzelméről szóló örömhír terjesztésének szentelték magukat. A lakóvilágokon a jóság megőrzésének és érvényesülésének nagy törvényét hirdetik: egyetlen jócselekedet sem vész el teljesen; talán sokáig feltartóztatik, de soha nem semmisül meg, és az abban foglalt isteniségi késztetés fokától függően örökké hatóképes.</p>
<p id="p6_8"><sup><small><a href="/hu/The_Urantia_Book/48#p6_8">48:6.8</a></small></sup>  Még az Urantián is azt tanácsolják az igazság és pártatlanság emberi tanítóinak, hogy ragaszkodjanak ahhoz a hitszónoklathoz, hogy „az Istennek jósága megtérésre indít” és hirdessék „az Isten szeretetét, mely minden félelmet elűz”<sup id="cite6"><a href="#fn6">[6]</a></sup><sup id="cite7"><a href="#fn7">[7]</a></sup>. Ezeket az igazságokat éppen így hirdették a világotokon:<sup id="cite8"><a href="#fn8">[8]</a></sup></p>
<p id="p6_9"><sup><small><a href="/hu/The_Urantia_Book/48#p6_9">48:6.9</a></small></sup>  Az Istenek az én őreim; nem fogok eltévedni;</p>
<p id="p6_10"><sup><small><a href="/hu/The_Urantia_Book/48#p6_10">48:6.10</a></small></sup>  Kézen fogva vezetnek engem, az örökké tartó élet szépséges ösvényein és dicsőséges megújulásában.</p>
<p id="p6_11"><sup><small><a href="/hu/The_Urantia_Book/48#p6_11">48:6.11</a></small></sup>  Ezen Isteni Jelenlét mellett nem kívánok ételt és nem szomjazom italt.</p>
<p id="p6_12"><sup><small><a href="/hu/The_Urantia_Book/48#p6_12">48:6.12</a></small></sup>  Ereszkedjek alá akár a bizonytalanság völgyébe vagy emelkedjek fel a kétségek világaiba</p>
<p id="p6_13"><sup><small><a href="/hu/The_Urantia_Book/48#p6_13">48:6.13</a></small></sup>  Haladjak akár magányosan vagy az enyéim társaságában,</p>
<p id="p6_14"><sup><small><a href="/hu/The_Urantia_Book/48#p6_14">48:6.14</a></small></sup>  Győzedelmeskedjem akár a fény karában vagy botladozzak a szférák magányos helyein,</p>
<p id="p6_15"><sup><small><a href="/hu/The_Urantia_Book/48#p6_15">48:6.15</a></small></sup>  A te jó szellemed segédkezni fog számomra, és a te dicsőséges angyalod vigaszt nyújt nekem.</p>
<p id="p6_16"><sup><small><a href="/hu/The_Urantia_Book/48#p6_16">48:6.16</a></small></sup>  Vettessek a sötétség mélységeire vagy magára a halálra,</p>
<p id="p6_17"><sup><small><a href="/hu/The_Urantia_Book/48#p6_17">48:6.17</a></small></sup>  Nem fogok kételkedni benned és félni sem fogok tőled,</p>
<p id="p6_18"><sup><small><a href="/hu/The_Urantia_Book/48#p6_18">48:6.18</a></small></sup>  Mert tudom, hogy az idő teljességében és a neved dicsőségére</p>
<p id="p6_19"><sup><small><a href="/hu/The_Urantia_Book/48#p6_19">48:6.19</a></small></sup>  Felemelsz engem magad mellé a magas ülőhelyre.</p>
<p id="p6_20"><sup><small><a href="/hu/The_Urantia_Book/48#p6_20">48:6.20</a></small></sup>  Ez az éjszakában a pásztorfiúnak elsuttogott történet. Nem tudta szóról szóra megőrizni, de amennyire csak fel tudta idézni, az nagyjából a ma rögzített formában szólt.</p>
<p id="p6_21"><sup><small><a href="/hu/The_Urantia_Book/48#p6_21">48:6.21</a></small></sup>  E szeráfok egyúttal a tökéletesség elérésének hirdetői is az egész csillagrendszer, valamint az egyes felemelkedők számára. A fiatal Satania csillagrendszerben az ő tanításaikban és a terveikben már most is szerepelnek intézkedések azokkal a jövőbeli korszakokkal kapcsolatban, amikor a lakóvilágok már nem fogják a halandó felemelkedőket úgy szolgálni, mint lépcsőfokok a magas szférákhoz.</p>
<p id="p6_22"><sup><small><a href="/hu/The_Urantia_Book/48#p6_22">48:6.22</a></small></sup>  2. <i>Faji Közvetítők.</i> A halandó lények fajai nem mind hasonlók. Igaz, hogy van egy bolygói minta, mely végigvonul valamely adott világ különböző emberfajtáinak fizikai, elmebéli és szellemi természetén és hajlamain; de azért vannak külön fajféleségek, és vannak az emberi lények különböző alapfajtáinak ivadékaira jellemző, igencsak meghatározott társas sajátságok is. Az idő világain a szeráfi faji közvetítők a fajok biztosainak erőfeszítéseit viszik tovább az eltérő faji nézőpontok összehangolása érdekében, és ők tovább működnek a lakóvilágokon is, ahol ugyanezek a különbségek bizonyos mértékig még megmaradnak. Egy olyan összezavart bolygón, mint az Urantia, e ragyogó lények aligha kapnak megfelelő lehetőséget a működésre, azonban ők az első menny szakértő társadalomkutatói és bölcs közösségi tanácsadói.</p>
<p id="p6_23"><sup><small><a href="/hu/The_Urantia_Book/48#p6_23">48:6.23</a></small></sup>  Átgondolhatnátok a „mennyre” és a „mennyek országára” vonatkozó állításokat<sup id="cite9"><a href="#fn9">[9]</a></sup>. A prófétáitok többsége által értelmezett menny a helyi csillagrendszer első lakóvilágát jelentette. Amikor az apostol arról beszélt, hogy „elragadtatott a harmadik égig”, akkor arra az élményre utalt, amikor az Igazítója elvált tőle az alvás időtartama alatt és e nem szokványos állapotban jelenítette meg a hét lakóvilág közül a harmadikat<sup id="cite10"><a href="#fn10">[10]</a></sup>. A bölcseitek közül némelyek látták a nagyobb menny, „a mennyeknek országa” képét, melyben a hét lakóvilági tapasztalás csak az első volt; a második a Jerusem volt; a harmadik az Edentia és annak segédszférái; a negyedik a Szalvington és az azt körülvevő oktatási szférák; az ötödik az Uversza; a hatodik a Havona; és a hetedik a Paradicsom.</p>
<p id="p6_24"><sup><small><a href="/hu/The_Urantia_Book/48#p6_24">48:6.24</a></small></sup>  3. <i>Elmetervezők.</i> E szeráfok rendeltetése a morontia lények hatékony csoportba állítása és a lakóvilágokon való csapatmunkájuk megszervezése. Ők az első menny lélektankutatói. A szeráfi segédkezők e különleges egységének nagyobbik része rendelkezik korábbról, az idő gyermekei mellett őrangyalként szerzett tapasztalatokkal, de a védenceik valamilyen oknál fogva nem voltak képesek megszemélyesülni a lakóvilágokon vagy a Szellemmel való eggyé kapcsolódási eljárás révén váltak továbbélővé.</p>
<p id="p6_25"><sup><small><a href="/hu/The_Urantia_Book/48#p6_25">48:6.25</a></small></sup>  Az elmetervezők feladata a lakóvilágokon áthaladó Igazító-lelkek természetének, tapasztalásának és állapotának tanulmányozása, valamint az, hogy elősegítsék a feladatra és előmenetelre való csoportosulásukat. De ezek az elmetervezők nem avatkoznak be, nem befolyásolják és más módon sem használják ki a lakóvilági hallgatók tudatlanságát vagy egyéb fogyatékosságait. Teljes mértékben tisztességesek és rendkívül pártatlanok. Tiszteletben tartják az újszülött morontia akaratot; úgy kezelnek téged, mint független, a saját szándékai szerint cselekvő lényt, és a gyors fejlődésed és előmeneteled bátorítására törekednek. Itt igaz barátokkal és megértő tanácsosokkal találod szemben magadat, olyan angyalokkal, akik tényleg képesek segíteni neked abban, hogy „olyannak lásd magad, amilyennek mások látnak” és „hogy úgy ismerd meg magad, ahogy az angyalok ismernek”.</p>
<p id="p6_26"><sup><small><a href="/hu/The_Urantia_Book/48#p6_26">48:6.26</a></small></sup>  E szeráfok még az Urantián is az örök igazságot tanítják: ha a saját elméd nem jól szolgál téged, akkor elcserélheted azt a názáreti Jézus elméjével, aki mindig jól szolgál téged<sup id="cite11"><a href="#fn11">[11]</a></sup>.</p>
<p id="p6_27"><sup><small><a href="/hu/The_Urantia_Book/48#p6_27">48:6.27</a></small></sup>  4. <i>Morontia Tanácsosok.</i> E segédkezők onnan kapták a nevüket, hogy az emberi eredetű világokról jött túlélő halandók tanítása, irányítása és tanácsokkal való ellátása a feladatuk, ama lények számára segédkeznek, akik a csillagrendszeri felsőbb tanintézetekbe tartanak. A szerteágazó életszintek tapasztalásban kibontakozó egységébe való bepillantásra törekvők tanítói ők, azoké, akik megpróbálkoznak a jelentéstartalmak egységbe rendezésével és az értékek egyesítésével. Ez a bölcselet működése a halandói életben, s a motáé a morontia szférákon.</p>
<p id="p6_28"><sup><small><a href="/hu/The_Urantia_Book/48#p6_28">48:6.28</a></small></sup>  A mota több mint felsőbb szintű bölcselet; annyival több a bölcseletnél, mint amennyivel több a két szem az egynél; térhatása van a jelentéstartalmakra és az értékekre. Az anyagi ember, hogy úgy mondjam, fél szemmel látja a világegyetemet — síknak látja azt. A lakóvilági hallgatók mindenségrendi távlatot — mélységet — is látnak azáltal, hogy a fizikai lét érzékleteire ráépítik a morontia élet érzékleteit. Képessé váltak ezen anyagi és morontiai nézőpontokat egy pontba gyűjteni, mégpedig nagyobbrészt a szeráfi tanácsosaik fáradhatatlan segédkezésén keresztül, akik oly türelmesen tanítják a lakóvilági hallgatókat és a morontia fejlődő lényeket. A legfelsőbb rendű szeráfok köréből kikerülő tanító tanácsosok közül sokan az idő halandóinak újonnan felszabadult lelkei mellett tanácsosként kezdték a létpályájukat.</p>
<p id="p6_29"><sup><small><a href="/hu/The_Urantia_Book/48#p6_29">48:6.29</a></small></sup>  5. <i>Műszakiak.</i> Ezek azok a szeráfok, akik az új felemelkedőknek segítenek hozzáigazodni az új és viszonylag idegen morontia-szférai környezethez. Az átmeneti világokon az élet részét képezi a fizikai és a morontia szinten létező energiákkal és anyagokkal való tényleges kapcsolat, és bizonyos mértékben igaz ez a szellemi valóságokra is. A felemelkedőknek alkalmazkodniuk kell minden új morontia szinthez, és mindebben nagy segítséget kapnak a szeráfi műszakiaktól. E szeráfok összekötőkként szolgálnak a morontia erőtér-felügyelők és a Fizikai Főszabályozók irányában és széles körben működnek a felemelkedő zarándokok oktatóiként az átmeneti szférákon használatos energiák természete tárgyában. Veszélyhelyzeti térutazókként is szolgálnak és számos egyéb állandó és különleges feladatot látnak el.</p>
<p id="p6_30"><sup><small><a href="/hu/The_Urantia_Book/48#p6_30">48:6.30</a></small></sup>  6. <i>Adatrögzítő-Tanítók.</i> E szeráfok a szellemi és a fizikai határterületi folyamatoknak, az emberek és az angyalok közötti viszonynak és az alsóbb világegyetemi területeken folyó morontia folyamatoknak a rögzítői. Szolgálnak oktatókként is a tényrögzítés hatékony és hatásos eljárásai tárgyában. Van egyfajta művészet az összetartozó adatok szakszerű rendezésében és összeállításában, és e művészetet tökélyre fejlesztik az égi mesterekkel együttműködésben, és még a felemelkedő halandók is csatlakozhatnak az adatrögzítő szeráfokhoz.</p>
<p id="p6_31"><sup><small><a href="/hu/The_Urantia_Book/48#p6_31">48:6.31</a></small></sup>  Az összes szeráfi rend adatrögzítői az idejük bizonyos részét a morontia fejlődő lények oktatásának és felkészítésének szentelik. Az idő tényeinek ezen angyali felügyelői minden ténykereső számára az eszményi oktatók. Mielőtt elhagyjátok a Jerusemet, igen alaposan megismeritek a Sataniának és annak 619 lakott világának a történelmét, és e történet nagy részét a szeráfi adatrögzítők adják át nektek.</p>
<p id="p6_32"><sup><small><a href="/hu/The_Urantia_Book/48#p6_32">48:6.32</a></small></sup>  Ezek az angyalok mind részei az idő tényeinek és az örökkévalóság igazságainak legalsóbb és legfelsőbb rendű felügyelői között feszülő láncnak. Egyszer majd megtanítanak benneteket az igazság és a tények keresésére, a lélek és az elme kiterjesztésére. Már most meg kellene tanulnotok a szívetek kertjét öntözni és a tudás száraz homokját meglelni. A formának nincs jelentősége, ha már megkaptátok a tanítást. Nem létezhet tyúk a tojás nélkül, és a tojás is elveszti értékét, ha már kikelt belőle a csirke. De néha a vétek oly nagy, hogy a kinyilatkoztatás általi megtisztítás végzetes lehet a vétség gyakorlati téren való legyőzéséhez alapvető fontosságú, megjelenő igazságokra nézve. Ha a gyermekeknek eszményképeik vannak, ne űzd el azokat; hadd növekedjenek. Ahogy megtanultok emberként gondolkodni, úgy meg kellene tanulnotok gyermekként imádkozni is.</p>
<p id="p6_33"><sup><small><a href="/hu/The_Urantia_Book/48#p6_33">48:6.33</a></small></sup>  A törvény maga az élet, nem pedig annak a viselkedési szabályai. A rossz a törvény megszegése, nem pedig az élettel, amely <i>maga</i> a törvény, kapcsolatos viselkedési szabályok áthágása. A hamisság nem elbeszélési módszer kérdése, hanem valami előre elhatározott olyan dolog, mint az igazság elferdítése. A régi tényekből új képet teremteni, a szülői életet az utódok életében újból kifejteni — ezek az igazság művészi győzelmei. Hamis célból, előre megfontoltan cselekvőre még a meggörbült hajszál is árnyat vet, s nem kevésbé vétkes az, aki alapvető elvet akár a legkisebb mértékben is elferdít vagy eltorzít — ezek jelentik a hamisságot. De a tényszerűvé tett igazság, a megkövült igazság bűvtárgya, az úgynevezett változatlan igazság vaspántja a hideg tények körében vakként zárja magába az egyént. A szó szoros értelmében igaza lehet valakinek a tényeket illetően és örök tévedésben lehet az igazság vonatkozásában.</p>
<p id="p6_34"><sup><small><a href="/hu/The_Urantia_Book/48#p6_34">48:6.34</a></small></sup>  7. <i>Segédkező tartalékosok.</i> Az átmenetben segédkező szeráfok minden rendjéből nagy testületet tartanak fenn az első lakóvilágon. A beteljesülés-őrangyalok után ezek az átmenetben segédkezők jutnak a legközelebb az emberekhez az összes szeráfrend közül, és a szabadidőtök jelentős részét velük fogjátok tölteni. Az angyalok örömüket lelik a szolgálatban és amikor nincs feladatuk, akkor gyakran segédkeznek önkéntesekként is. Sok felemelkedő halandó lelkében a szolgálni vágyás isteni tüzét először az szította fel, hogy baráti viszonyt alakítottak ki a szeráfi tartalékosok közül kikerült önkéntes szolgálókkal.</p>
<p id="p6_35"><sup><small><a href="/hu/The_Urantia_Book/48#p6_35">48:6.35</a></small></sup>  Tőlük tanuljátok majd meg, hogy miként engedjétek a nyomást addig fejlődni, míg az egyensúlyt és bizonyosságot nem hoz; hogy hűségesek és megfontoltak, sőt mi több, vidámak legyetek; hogy a kihívásokat panasz nélkül fogadjátok és félelem nélkül nézzetek szembe a nehézségekkel és a bizonytalanságokkal. Megkérdezik majd tőletek: Ha elbuksz, vajon visszatarthatatlanul nekivágsz-e újra? Ha pedig sikerrel jársz, akkor vajon megtartod-e a biztos egyensúlyt — egy kiegyensúlyozott és szellemivé lényegített beállítottságot — azokban az erőfeszítésekben végig, ama hosszú küzdelem során, amikor is meg akarod törni az anyagi tehetetlenséget és el akarod érni a szellemi létezés szabadságát?</p>
<p id="p6_36"><sup><small><a href="/hu/The_Urantia_Book/48#p6_36">48:6.36</a></small></sup>  Miként a halandók is, ezek az angyalok is sok csalódást éltek át, és majd rámutatnak, hogy néha a legelkedvetlenítőbb csalódásaitokból lesznek a legnagyszerűbb áldások. Néha a mag elvetésével szükségképpen együtt jár a mag pusztulása, a legtitkosabb reményeitek halála, mielőtt újjászületne, hogy az új élet és az új lehetőségek gyümölcseit megteremje. Megtanultok tőlük kevesebbet szenvedni a szomorúságtól és a csalódástól, először azáltal, hogy más személyekre kevesebb személyes tervet építetek, azután pedig annak révén, hogy elfogadjátok azt, ami nektek jutott, amikor hűségesen teljesítettétek a kötelességeteket.</p>
<p id="p6_37"><sup><small><a href="/hu/The_Urantia_Book/48#p6_37">48:6.37</a></small></sup>  Meg fogod tanulni, hogy csak növeled a terheidet és csökkented a siker valószínűségét, ha túl komolyan veszed magad. Semmi sem lehet fontosabb, mint a besorolásodnak megfelelő szférán végzendő munka — legyen az e világon vagy egy másikon. Nagyon fontos a felkészülési munka a következő, felsőbb szférára, azonban semmi sem ér fel az éppen adott világban élt életben elvégzendő munka fontosságával. De azért a <i>munka</i> a fontos, nem pedig az <i>önnön valód.</i> Amikor fontosnak érzed magad, akkor energiát vesztegetsz a tudatos éned méltóságának kiélésében, és így kevés energiád marad a feladat elvégzésére. Az önteltség, és nem a munka-központúság meríti ki az éretlen teremtményeket; a sajátlényeg-elem merít ki, nem pedig a cél elérése érdekében tett erőfeszítés. Akkor végezhetsz fontos munkát, ha nem válsz önteltté; több dolgot is végezhetsz ugyanolyan könnyedén, mint egyetlent, ha kihagyod magadat mindebből. A változatosság megnyugtat; az egyhangúság elhasznál és kimerít. Az egyik nap olyan, mint a másik — vagy az életet választjuk, vagy a másik lehetőséget, a halált.</p>
<h2 id="p7" class="toc-header"><a href="#p7" class="toc-anchor">¶</a> 7. MORONTIA MOTA </h2>
<p id="p7_1"><sup><small><a href="/hu/The_Urantia_Book/48#p7_1">48:7.1</a></small></sup>  A morontia mota alsóbb síkjai közvetlenül az emberi bölcselet felsőbb szintjeihez csatlakoznak. A kevésbé fejlett hallgatókat az első lakóvilágon szokásos rend szerint a párhuzamok módszerével oktatják; vagyis az egyik oszlopban bemutatják a mota jelentéstartalmak egyszerűbb fogalmait, a másik oszlopban pedig idézik a megfelelő halandói bölcselet alaptételeit.</p>
<p id="p7_2"><sup><small><a href="/hu/The_Urantia_Book/48#p7_2">48:7.2</a></small></sup>  Nem is olyan régen, amikor a Satania első lakóvilágán teljesítettem feladatot, alkalmam volt megfigyelni e tanítási módszert; és bár nem vállalkozhatok a tanóra mota tartalmának előadására, engedélyt kaptam az emberi bölcselet ama huszonnyolc alaptételének rögzítésére, melyet a morontia oktató is használt szemléltetőanyagként abból a célból, hogy segítse ezeket a lakóvilágra újonnan érkezetteket a mota jelentőségének és értelmének megértésére irányuló első erőfeszítéseikben. Az emberi bölcseletre vonatkozó szemléltető példák a következők voltak:</p>
<p id="p7_3"><sup><small><a href="/hu/The_Urantia_Book/48#p7_3">48:7.3</a></small></sup>  1. A szakértelem megnyilvánulása nem a szellemi képesség meglétét jelzi. Az értelem nem helyettesíti az igaz jellemet.</p>
<p id="p7_4"><sup><small><a href="/hu/The_Urantia_Book/48#p7_4">48:7.4</a></small></sup>  2. Kevés ember felel meg az általa valójában birtokolt hitnek. Az indokolatlan félelem nem más, mint a kifejlődő halandói lélek fondorlatos értelmi félrevezetése.</p>
<p id="p7_5"><sup><small><a href="/hu/The_Urantia_Book/48#p7_5">48:7.5</a></small></sup>  3. Az eredendően meglévő képességeket nem lehet meghaladni; egy félliteres korsó tartalma sohasem tehet ki egy egész litert. A szellemi fogalmat nem lehet gépiesen beleerőszakolni az anyagi emlékmintába.</p>
<p id="p7_6"><sup><small><a href="/hu/The_Urantia_Book/48#p7_6">48:7.6</a></small></sup>  4. Kevés halandó meri a természet és a kegyelem együttes segédkezéséből származó személyes hitelkeretének összegét valaha is felhasználni. Az elszegényedett lelkek többsége valójában gazdag, de ők maguk nem hajlandók ezt elhinni.</p>
<p id="p7_7"><sup><small><a href="/hu/The_Urantia_Book/48#p7_7">48:7.7</a></small></sup>  5. A nehézségek tán dacolhatnak a középszerrel és legyőzhetik a bátortalanokat, de a Fenségesek igaz gyermekeire csak ösztönzőleg hatnak.</p>
<p id="p7_8"><sup><small><a href="/hu/The_Urantia_Book/48#p7_8">48:7.8</a></small></sup>  6. Kiváltságot élvezni visszaélés nélkül, szabadnak lenni szabadosság nélkül, hatalmat gyakorolni, de következetesen elutasítani annak igénybevételét a saját gyarapodásunk céljából — ezek a magasrendű polgárosodott társadalom jegyei.</p>
<p id="p7_9"><sup><small><a href="/hu/The_Urantia_Book/48#p7_9">48:7.9</a></small></sup>  7. Vak és előre nem látható véletlen dolgok nem történnek a mindenségrendben. A mennyei lények sem segítenek annak az alacsonyabb rendű lénynek, aki nem a saját igazságfénye szerint cselekszik.</p>
<p id="p7_10"><sup><small><a href="/hu/The_Urantia_Book/48#p7_10">48:7.10</a></small></sup>  8. Az erőfeszítésnek nem mindig eredménye az öröm, de értelmes erőfeszítés nélkül nincs boldogság.</p>
<p id="p7_11"><sup><small><a href="/hu/The_Urantia_Book/48#p7_11">48:7.11</a></small></sup>  9. A cselekvésből erő lesz; az önuralomból báj fakad.</p>
<p id="p7_12"><sup><small><a href="/hu/The_Urantia_Book/48#p7_12">48:7.12</a></small></sup>  10. Pártatlanság pengeti az igazság összhanghúrjait, és a dallam berezgi az egész mindenségrendet, még a Végtelen felismeréséig is eljut.</p>
<p id="p7_13"><sup><small><a href="/hu/The_Urantia_Book/48#p7_13">48:7.13</a></small></sup>  11. A gyengék elmerülnek a megoldások keresésében, míg az erősek cselekednek. Az élet is csak olyan, mint a napi munka — végezd jól. A tett a miénk; a következmények Istenéi.</p>
<p id="p7_14"><sup><small><a href="/hu/The_Urantia_Book/48#p7_14">48:7.14</a></small></sup>  12. A mindenségrend legnagyobb szomorúsága az, hogy még sohasem volt szomorú. A halandók bölcsességet csakis gyötrelmek megtapasztalása révén tanulhatnak.</p>
<p id="p7_15"><sup><small><a href="/hu/The_Urantia_Book/48#p7_15">48:7.15</a></small></sup>  13. Csillagokat a tapasztalásbeli mélységekben megélt magányos elszigeteltségből lehet a legjobban megfigyelni, nem pedig a fényes és mámoros hegycsúcsokról.</p>
<p id="p7_16"><sup><small><a href="/hu/The_Urantia_Book/48#p7_16">48:7.16</a></small></sup>  14. Csinálj kedvet a társaidnak az igazsághoz; csak akkor adj tanácsot, ha kérik.</p>
<p id="p7_17"><sup><small><a href="/hu/The_Urantia_Book/48#p7_17">48:7.17</a></small></sup>  15. A színlelés a tudatlan személy nevetséges erőfeszítése a bölcsnek mutatkozásra, a sivár lélek kísérlete a gazdagnak tűnésre.</p>
<p id="p7_18"><sup><small><a href="/hu/The_Urantia_Book/48#p7_18">48:7.18</a></small></sup>  16. Szellemi igazságot nem ismerhettek fel annak bensőséges megtapasztalása előtt, és sok igazságot igazán csak a hányattatásokban érzékeltek.</p>
<p id="p7_19"><sup><small><a href="/hu/The_Urantia_Book/48#p7_19">48:7.19</a></small></sup>  17. A törekvés mindaddig veszélyes, amíg a közösséghez való igazodása nem teljes. Mindaddig egyetlen erényt sem sajátítotok el igazán, amíg a tetteitek révén méltókká nem váltok arra.</p>
<p id="p7_20"><sup><small><a href="/hu/The_Urantia_Book/48#p7_20">48:7.20</a></small></sup>  18. A türelmetlenség szellemméreg; a harag olyan, mint a darázsfészekbe hajított kő.</p>
<p id="p7_21"><sup><small><a href="/hu/The_Urantia_Book/48#p7_21">48:7.21</a></small></sup>  19. Az aggodalmaskodással fel kell hagyni. A soha be nem következő csalódások a legelviselhetetlenebbek.</p>
<p id="p7_22"><sup><small><a href="/hu/The_Urantia_Book/48#p7_22">48:7.22</a></small></sup>  20. Csak egy költő képes érzékelni a költészetet a mindennapi létezés szokványos szürkeségében.</p>
<p id="p7_23"><sup><small><a href="/hu/The_Urantia_Book/48#p7_23">48:7.23</a></small></sup>  21. Bármely művészet legfőbb küldetése, hogy ábrándjai révén egy felsőbb világegyetemi valóságot vetítsen előre, hogy az idő érzelmeit az örökkévalóság gondolataivá kristályosítsa.</p>
<p id="p7_24"><sup><small><a href="/hu/The_Urantia_Book/48#p7_24">48:7.24</a></small></sup>  22. A kifejlődő lélek nem a tette révén lesz istenivé, hanem a cselekvésre való törekvése által.</p>
<p id="p7_25"><sup><small><a href="/hu/The_Urantia_Book/48#p7_25">48:7.25</a></small></sup>  23. A halál semmit sem tett hozzá az értelmi képességekhez vagy a szellemi felruházottsághoz, viszont kiegészítette a tapasztalás fokát a <i>túlélés</i> tudatával.</p>
<p id="p7_26"><sup><small><a href="/hu/The_Urantia_Book/48#p7_26">48:7.26</a></small></sup>  24. Az örökkévalósági beteljesülést a napi életből származó eredmények határozzák meg pillanatról pillanatra. A ma tettei alkotják a holnap beteljesülését.</p>
<p id="p7_27"><sup><small><a href="/hu/The_Urantia_Book/48#p7_27">48:7.27</a></small></sup>  25. A nagyság nem annyira az erő birtoklásában áll, hanem ezen erő bölcs és isteni használatában.</p>
<p id="p7_28"><sup><small><a href="/hu/The_Urantia_Book/48#p7_28">48:7.28</a></small></sup>  26. Tudás csakis úgy birtokolható, ha megosztjuk azt másokkal; a tudás őrzője a bölcsesség, a közösséghez igazítója pedig a szeretet.</p>
<p id="p7_29"><sup><small><a href="/hu/The_Urantia_Book/48#p7_29">48:7.29</a></small></sup>  27. A haladás megköveteli az egyéniség fejlődését; a középszerűség folyton szabványosításra törekszik.</p>
<p id="p7_30"><sup><small><a href="/hu/The_Urantia_Book/48#p7_30">48:7.30</a></small></sup>  28. Bármely tétel érvekre épített védelme fordított arányban áll a tétel igazságtartalmával.</p>
<p id="p7_31"><sup><small><a href="/hu/The_Urantia_Book/48#p7_31">48:7.31</a></small></sup>  Ilyen tehát a kezdők munkája az első lakóvilágon, míg a haladóbb tanítványok a későbbi világokon sajátítják el a mindenségrendi látásmód és a morontia mota felsőbb szintjeit.</p>
<h2 id="p8" class="toc-header"><a href="#p8" class="toc-anchor">¶</a> 8. A MORONTIA FEJLŐDŐ LÉNYEK </h2>
<p id="p8_1"><sup><small><a href="/hu/The_Urantia_Book/48#p8_1">48:8.1</a></small></sup>  A felemelkedő halandókat morontia fejlődő lényeknek nevezik a lakóvilágokról kikerülés idején, amikor is a felsőbb-világegyetemi létpályán való szellemállapot elérésére indulnak. E csodálatos határterületi életen való áthaladásotok felejthetetlen élmény, elragadó emlék lesz. Ez jelenti az evolúciós kaput a szellemélethez és ama teremtményi tökéletesség későbbi eléréséhez, mely révén a felemelkedők elérik az idő célját — Isten megtalálását a Paradicsomon.</p>
<p id="p8_2"><sup><small><a href="/hu/The_Urantia_Book/48#p8_2">48:8.2</a></small></sup>  A halandói fejlődés mindezen morontia és az ezt követő szellemi rendjében, a felemelkedő teremtmények jól átgondolt világegyetemi felkészítésében és gyakorlati képzésében egy határozott isteni cél ismerhető fel. A Teremtők terve az, hogy az idő teremtményei számára lehetővé tegyék, hogy alaposan megismerjék a nagy világegyetem működésének és igazgatásának részleteit, és e hosszú továbbképző tanfolyamot úgy végeztethetik el a legjobban a túlélő halandóval, hogy rábírják arra, hogy a felemelkedés minden lépését fokozatosan és tevékeny közreműködéssel tegye meg.</p>
<p id="p8_3"><sup><small><a href="/hu/The_Urantia_Book/48#p8_3">48:8.3</a></small></sup>  A halandói-túlélési tervnek gyakorlati és hasznos célja van; nem csak azért részesültök mindezen isteni munkában és szorgos törekvésben, hogy a végtelen üdvösség és az örökkévaló jólét élvezete érdekében váljatok továbbélőkké. Minden másnál magasabb rendű szolgálattal összefüggő cél rejtőzik a jelen világegyetemi korszak látóhatárán túl. Ha az Istenek pusztán csak arra szántak volna benneteket, hogy egyetlen hosszú és örökkévaló kéjutazásra vigyenek, akkor bizonyára nem alakították volna a teljes világegyetemet egyetlen hatalmas és összetett, gyakorlatias felkészítő tanhellyé, nem vennék igénybe a mennyei teremtésrész jelentékeny részét tanítókként és oktatókként, akik ez után is korszaknyi időket töltenek azzal, hogy végigkísérjenek benneteket a tapasztaláson alapuló felkészülés hatalmas világegyetemi tanintézetében. A halandói fejlődési rend előmozdítása láthatólag a fő feladata a jelenlegi szervezett világegyetemnek, és a teremtett értelmek megszámlálhatatlan rendjei közvetlenül vagy áttételesen részt vesznek a fokozatos tökéletesedési terv valamely szakaszának előmozdításában.</p>
<p id="p8_4"><sup><small><a href="/hu/The_Urantia_Book/48#p8_4">48:8.4</a></small></sup>  A halandó embertől az Istenség-befogadásig tartó élő-létezés felemelkedési fokain való áthaladáskor ténylegesen is a tökéletessé lett teremtményi létezés minden lehetséges szakaszát és állomását nyújtó életet élitek a jelen világegyetemi korszak keretei között. A halandó embertől a Paradicsomon végleges rendű lényig tartó út magába foglal mindent, ami jelenleg lehetséges — kiterjed minden olyasmire, ami jelenleg lehetséges az értelmes, tökéletessé lett véges teremtménylények élő rendjei számára. Ha a paradicsomi véglegesrendűek jövőbeli beteljesülése abban nyilvánul meg, hogy a most kialakulóban lévő, új világegyetemekben szolgáljanak, akkor bizonyos, hogy ezen új és eljövendő teremtésrészben nem lesznek a tapasztaló lényeknek olyan teremtett rendjei, akiknek az élete teljesen eltérne attól, amilyet a halandói véglegesrendűek éltek meg valamely világon, a felemelkedési felkészülésük részeként, az állatitól az angyalira, az angyaliról a szellemire, és a szellemiről az Istenire való, korszakokon át tartó felemelkedési fejlődés egyik szakaszaként.</p>
<p id="p8_5"><sup><small><a href="/hu/The_Urantia_Book/48#p8_5">48:8.5</a></small></sup>  [Közreadta egy nebadoni Főangyal.]</p>
<br/>
<figure class="table chapter-navigator">
  <table>
    <tbody>
      <tr>
        <td>
        <a href="/hu/The_Urantia_Book/47">
          <span class="mdi mdi-arrow-left-drop-circle"></span><span class="pl-2">írás 47. A hét lakóvilág</span>
        </a>
        </td>
        <td>
        <a href="/hu/The_Urantia_Book/Index">
          <span class="mdi mdi-book-open-variant"></span><span class="pl-2">Index</sp<n>
        </a>
        <br>
        <a href="/hu/The_Urantia_Book_Multiple/48">
          <span class="mdi mdi-view-parallel"></span><span class="pl-2">Több verzió</span>
        </a>
        </td>
        <td>
        <a href="/hu/The_Urantia_Book/49">
          <span class="pr-2">írás 49. A lakott világok</span><span class="mdi mdi-arrow-right-drop-circle"></span>
        </a>
        </td>
      </tr>
    </tbody>
  </table>
</figure>
<h2>Hivatkozások</h2>
<div style="-moz-column-width: 30em; -webkit-column-width: 30em; column-width: 30em; margin-top: 1em;">
<ol style="margin: 0; padding-top: 0px;">
  <li style="margin-top:0px;" id="fn1"><a href="#cite1">↑</a> <i>Az égben jobb anyag</i>: <a href="/hu/Bible/Matthew/6#v19">Mt 6:19-20</a>; <a href="/hu/Bible/Hebrews/10#v34">Zsid 10:34</a>. </li>
  <li id="fn2"><a href="#cite2">↑</a> <i>A város építője, teremtője az Isten</i>: <a href="/hu/Bible/2_Corinthians/5#v1">2Kor 5:1</a>; <a href="/hu/Bible/Hebrews/11#v10">Zsid 11:10</a>. </li>
  <li id="fn3"><a href="#cite3">↑</a> <i>Jobb mennyei ország</i>: <a href="/hu/Bible/Hebrews/11#v16">Zsid 11:16</a>. </li>
  <li id="fn4"><a href="#cite4">↑</a> <i>Minden dolog együtt működik</i>: <a href="/hu/Bible/Romans/8#v28">Róm 8:28</a>. </li>
  <li id="fn5"><a href="#cite5">↑</a> <i>Ego defláció</i>: <a href="/hu/Bible/Romans/12#v3">Róm 12:3</a>; <a href="/hu/Bible/2_Corinthians/12#v7">2Kor 12:7</a>; <a href="/hu/Bible/Galatians/6#v3">Gal 6:3</a>. </li>
  <li id="fn6"><a href="#cite6">↑</a> <i>Isten jósága vezet</i>: <a href="/hu/Bible/Romans/2#v4">Róm 2:4</a>. </li>
  <li id="fn7"><a href="#cite7">↑</a> <i>Isten szeretete kiűzi a félelmet</i>: <a href="/hu/Bible/1_John/4#v18">1Jn 4:18</a>. </li>
  <li id="fn8"><a href="#cite8">↑</a> <i>23. zsoltár</i>: <a href="/hu/Bible/Psalms/23#v1">Zsolt 23:1-6</a>. </li>
  <li id="fn9"><a href="#cite9">↑</a> <i>Mennyország, mennyországok mennyországa</i>: <a href="/hu/Bible/1_Kings/8#v27">1Kir 8:27</a>; <a href="/hu/Bible/2_Chronicles/2#v6">2Krón 2:6</a>; <a href="/hu/Bible/2_Chronicles/6#v18">2Krón 6:18</a>; <a href="/hu/Bible/Nehemiah/9#v6">Neh 9:6</a>; <a href="/hu/Bible/Psalms/148#v4">Zsolt 148:4</a>; <a href="/hu/Bible/Deuteronomy/10#v14">MTörv 10:14</a>. </li>
  <li id="fn10"><a href="#cite10">↑</a> <i>A harmadik mennyországban ragadva</i>: <a href="/hu/Bible/2_Corinthians/12#v2">2Kor 12:2</a>. </li>
  <li id="fn11"><a href="#cite11">↑</a> <i>Jézus elméje</i>: <a href="/hu/Bible/1_Corinthians/2#v16">1Kor 2:16</a>; <a href="/hu/Bible/Philippians/2#v5">Fil 2:5</a>. </li>
</ol>
</div>
