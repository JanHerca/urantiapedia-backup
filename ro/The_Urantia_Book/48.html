<!--
title: CAPITOLUL 48. VIAŢA MORONTIALĂ
description: 
published: true
date: 2023-5-17T0:20:3Z
tags: the urantia book—papers
editor: ckeditor
dateCreated: 2022-8-10T23:10:48Z
-->

<p class="v-card v-sheet theme--light grey lighten-3 px-2 mb-4">© 2004 Fundația Urantia</p>
<figure class="table chapter-navigator">
  <table>
    <tbody>
      <tr>
        <td>
        <a href="/ro/The_Urantia_Book/47">
          <span class="mdi mdi-arrow-left-drop-circle"></span><span class="pl-2">Capitolul 47. Cele şapte lumi palat</span>
        </a>
        </td>
        <td>
        <a href="/ro/The_Urantia_Book/Index">
          <span class="mdi mdi-book-open-variant"></span><span class="pl-2">Index</span>
        </a>
        <br>
        <a href="/ro/The_Urantia_Book_Multiple/48">
          <span class="mdi mdi-view-parallel"></span><span class="pl-2">Varianta multipla</span>
        </a>
        </td>
        <td>
        <a href="/ro/The_Urantia_Book/49">
          <span class="pr-2">Capitolul 49. Lumile locuite</span><span class="mdi mdi-arrow-right-drop-circle"></span>
        </a>
        </td>
      </tr>
    </tbody>
  </table>
</figure>
<span id="p0"><a href="#p0" class="toc-anchor">¶</a> </span>
<p id="p0_1"><sup><small><a href="/ro/The_Urantia_Book/48#p0_1">48:0.1</a></small></sup>  DUMNEZEII nu pot să transforme o creatură de natură animală grosieră într-un spirit desăvârşit prin vreun act misterios de magie creativă - cel puţin nu o fac. Când Creatorii doresc să producă fiinţe perfecte, ei o fac printr-o creaţie directă şi originară, însă ei nu încearcă niciodată să convertească creaturile materiale de origine animală în fiinţe ale perfecţiunii într-o singură etapă.</p>
<p id="p0_2"><sup><small><a href="/ro/The_Urantia_Book/48#p0_2">48:0.2</a></small></sup>  Viaţa morontială, aşa cum se desfăşoară ea pe diversele stadii ale carierei universului local, este singura metodă posibilă prin care muritorii materiali pot să atingă pragul lumii spirituale. Ce virtute magică ar putea să aibă moartea, disoluţia naturală a corpului material, pentru ca, printr-un pas atât de simplu, să poată transforma instantaneu mintea muritoare şi materială într-un spirit nemuritor şi desăvârşit? Aceste credinţe nu sunt decât nişte superstiţii ignorante şi nişte fabule amuzante.</p>
<p id="p0_3"><sup><small><a href="/ro/The_Urantia_Book/48#p0_3">48:0.3</a></small></sup>  Tranziţia morontială se interpune întotdeauna între starea muritoare şi statutul spiritual ulterior al fiinţelor umane care supravieţuiesc. Aceste stări intermediare de progres în univers variază notabil în diversele creaţii locale, însă intenţia şi scopul lor rămân întru totul asemănătoare. Aranjamentul lumilor palat şi al lumilor morontiale superioare din Nebadon este destul de tipic pentru regimurile de tranziţie morontială din această parte a Orvontonului.</p>
<h2 id="p1" class="toc-header"><a href="#p1" class="toc-anchor">¶</a> 1. MATERIALE MORONTIALE </h2>
<p id="p1_1"><sup><small><a href="/ro/The_Urantia_Book/48#p1_1">48:1.1</a></small></sup>  Domeniile morontiale sunt sferele de legătură ale universului local între nivelele materiale şi nivelele spirituale de existenţă a creaturilor. Această viaţă morontială este cunoscută pe Urantia încă din primele zile ale Prinţului Planetar. Această stare de tranziţie a fost , din timp în timp, propovăduită muritorilor. Sub o formă denaturată, conceptul şi-a găsit locul în religiile de astăzi.</p>
<p id="p1_2"><sup><small><a href="/ro/The_Urantia_Book/48#p1_2">48:1.2</a></small></sup>  Sferele morontiale sunt fazele tranziţionale ale ascensiunii muritorilor prin lumile de progres ale universului local. Doar cele şapte lumi ce înconjoară sfera finalitară a sistemelor locale sunt numite lumi palat, însă cele cincizeci şi şase de lăcaşuri tranziţionale sistemice, precum şi sferele superioare care înconjoară capitalele constelaţiilor şi ale universului, se numesc toate lumi morontiale. Aceste creaţii au o notă din frumuseţea fizică şi din măreţia morontială a sferelor-sediu ale universului local.</p>
<p id="p1_3"><sup><small><a href="/ro/The_Urantia_Book/48#p1_3">48:1.3</a></small></sup>  Toate aceste lumi sunt sfere arhitecturale care conţin exact de două ori mai multe elemente decât planetele evoluate. Aceste lumi făcute la comandă nu abundă doar în metale grele şi în cristale, având o sută de elemente fizice, ci mai au şi exact o sută de forme ale unei organizări unice de energie numite <i>material morontial.</i> Controlorii Fizici Principali şi Supraveghetorii de Putere Morontială în aşa fel pot modifica mişcările de revoluţie ale unităţilor primare de materie şi, totodată, în aşa fel pot transforma aceste asocieri de energii încât să creeze această nouă substanţă.</p>
<p id="p1_4"><sup><small><a href="/ro/The_Urantia_Book/48#p1_4">48:1.4</a></small></sup>  Viaţa morontială primitivă din sistemele locale seamănă mult cu cea a prezentei voastre lumi materiale. Ea devine mai puţin fizică şi mai autentic morontială pe lumile de studiu ale constelaţiei. Şi pe măsură ce avansaţi către sferele Salvingtonului, voi atingeţi tot mai multe nivele spirituale.</p>
<p id="p1_5"><sup><small><a href="/ro/The_Urantia_Book/48#p1_5">48:1.5</a></small></sup>  Supraveghetorii Puterii Morontiale pot, de asemenea, să efectueze o uniune a energiilor materiale şi a celor spirituale şi să organizeze astfel o formă morontială de materializare receptivă la suprapunerea unui spirit care o controlează. Când veţi traversa viaţa morontială a Nebadonului, aceiaşi răbdători şi pricepuţi supraveghetori ai puterii morontiale vă vor acorda succesiv 570 de corpuri morontiale, dintre care fiecare constituie o fază a transformării voastre progresive. Din momentul în care veţi părăsi lumile materiale, până când veţi fi stabiliţi ca spirite de prim stadiu pe Salvington, veţi trece exact prin 570 de schimbări morontiale ascensionale distincte, din care 8 au loc în sistem, 71 în constelaţie, şi 491 pe durata şederii pe sferele Salvingtonului.</p>
<p id="p1_6"><sup><small><a href="/ro/The_Urantia_Book/48#p1_6">48:1.6</a></small></sup>  În ziua încarnării voastre de muritor, spiritul divin locuieşte în voi, aproape ca un corp străin - în realitate ca o invadare a omului de către spiritul revărsat al Tatălui Universal. Însă în viaţa morontială, spiritul devine parte integrantă din personalitatea voastră şi, trecând succesiv prin cele 570 de transformări progresive, vă ridicaţi de la starea materială la starea spirituală a vieţii creaturilor.</p>
<p id="p1_7"><sup><small><a href="/ro/The_Urantia_Book/48#p1_7">48:1.7</a></small></sup>  Pavel ştia de existenţa lumilor morontiale şi de realitatea materiei morontiale, deoarece scria: „Ei au în cer o substanţă mai bună şi mai permanentă”<sup id="cite1"><a href="#fn1">[1]</a></sup>. Şi aceste materiale morontiale sunt literalmente reale, ca în „Oraşul care are temelii, şi al cărui arhitect şi constructor este Dumnezeu”<sup id="cite2"><a href="#fn2">[2]</a></sup>. Şi fiecare dintre aceste sfere minunate este o „patrie mai bună, adică una cerească”<sup id="cite3"><a href="#fn3">[3]</a></sup>.</p>
<h2 id="p2" class="toc-header"><a href="#p2" class="toc-anchor">¶</a> 2. SUPRAVEGHETORII DE PUTERE MORONTIALĂ </h2>
<p id="p2_1"><sup><small><a href="/ro/The_Urantia_Book/48#p2_1">48:2.1</a></small></sup>  Aceste fiinţe unice se ocupă exclusiv de supravegherea activităţilor care reprezintă o combinaţie viabilă de energii spirituale şi fizice sau semimateriale. Ei se consacră exclusiv susţinerii progresului morontial, nu atât ca să îi sprijine pe muritori pe parcursul experienţei de tranziţie, ci mai degrabă pentru a face posibil un mediu de tranziţie pentru creaturile morontiale care progresează. Ei sunt canale de putere morontială care susţin şi dinamizează fazele morontiale ale lumilor de tranziţie.</p>
<p id="p2_2"><sup><small><a href="/ro/The_Urantia_Book/48#p2_2">48:2.2</a></small></sup>  Supraveghetorii de Putere Morontială sunt vlăstarul Spiritului-Mamă al universului local. Ei sunt de un tip destul de uniform, cu toate că comportă uşoare diferenţe de natură în diversele creaţii locale. Ei sunt creaţi pentru funcţiunea lor specifică şi nu au nevoie de educaţie înainte de a-şi prelua responsabilităţile.</p>
<p id="p2_3"><sup><small><a href="/ro/The_Urantia_Book/48#p2_3">48:2.3</a></small></sup>  Crearea primilor Supraveghetori de Putere Morontială coincide cu sosirea primului muritor supravieţuitor pe ţărmurile uneia dintre primele lumi palat dintr-un univers local. Ei sunt creaţi în grupuri de câte o mie şi clasificaţi după cum urmează:</p>
<p id="p2_4"><sup><small><a href="/ro/The_Urantia_Book/48#p2_4">48:2.4</a></small></sup>  1. Regulatori de circuite . . . 400</p>
<p id="p2_5"><sup><small><a href="/ro/The_Urantia_Book/48#p2_5">48:2.5</a></small></sup>  2. Coordonatori de sisteme . . 200</p>
<p id="p2_6"><sup><small><a href="/ro/The_Urantia_Book/48#p2_6">48:2.6</a></small></sup>  3. Conservatori planetari . . 100</p>
<p id="p2_7"><sup><small><a href="/ro/The_Urantia_Book/48#p2_7">48:2.7</a></small></sup>  4. Controlori combinaţi . . 100</p>
<p id="p2_8"><sup><small><a href="/ro/The_Urantia_Book/48#p2_8">48:2.8</a></small></sup>  5. Stabilizatori de legături . . . 100</p>
<p id="p2_9"><sup><small><a href="/ro/The_Urantia_Book/48#p2_9">48:2.9</a></small></sup>  6. Asortatori selectivi . . . . 50</p>
<p id="p2_10"><sup><small><a href="/ro/The_Urantia_Book/48#p2_10">48:2.10</a></small></sup>  7. Arhivari asociaţi . . . 50</p>
<p id="p2_11"><sup><small><a href="/ro/The_Urantia_Book/48#p2_11">48:2.11</a></small></sup>  Supraveghetorii de putere servesc întotdeauna în universul lor natal. Ei sunt exclusiv dirijaţi de activitatea în comun a Fiului Universului şi a Spiritului Universului însă, altfel, ei sunt un grup care se autoguvernează în întregime. Ei menţin un cartier general pe prima lume palat a fiecărui sistem local, unde lucrează în asociere strânsă cu controlorii fizici şi cu serafimii, însă acţionează într-o lume care le este proprie în ceea ce priveşte manifestările energiei şi aplicarea spiritului.</p>
<p id="p2_12"><sup><small><a href="/ro/The_Urantia_Book/48#p2_12">48:2.12</a></small></sup>  Aceşti supraveghetori sunt uneori şi slujitori, primind sarcina temporară de a lucra în legătură cu fenomenele supramateriale de pe lumile evolutive. Însă ei rareori servesc pe planetele locuite; ei nu lucrează nici pe lumile educative superioare ale suprauniversului, fiind devotaţi în principal regimului de tranziţie al avansării morontiale într-un univers local.</p>
<p id="p2_13"><sup><small><a href="/ro/The_Urantia_Book/48#p2_13">48:2.13</a></small></sup>  1. <i>Regulatorii de Circuite.</i> Sunt fiinţele unice care coordonează energia fizică şi spirituală şi regularizează cursul ei în canalele selecţionate ale sferelor morontiale, iar aceste circuite sunt exclusiv planetare, limitate la o singură lume. Circuitele morontiale sunt distincte atât de circuitele fizice, cât şi de cele spirituale ale lumilor de tranziţie la care se adaugă. Şi sunt necesari milioane de asemenea regulatori, chiar pentru a activa doar un singur sistem de lumi palat, precum acela al Sataniei.</p>
<p id="p2_14"><sup><small><a href="/ro/The_Urantia_Book/48#p2_14">48:2.14</a></small></sup>  Regulatorii de circuite provoacă în energiile materiale schimbările care îi pun sub controlul şi regulamentele asociaţilor lor. Aceste fiinţe sunt generatori de putere morontială, precum şi regulatori ai circuitelor. La fel cum aparent un dinam generează electricitate din atmosferă, tot astfel aceste dinamuri morontiale vii par a transforma energiile omniprezente ale spaţiului în materiale pe care supraveghetorii morontiali le introduc în corpul şi în activităţile vitale ale muritorilor ascendenţi.</p>
<p id="p2_15"><sup><small><a href="/ro/The_Urantia_Book/48#p2_15">48:2.15</a></small></sup>  2. <i>Coordonatorii de Sisteme.</i> Cum fiecare lume morontială are un ordin distinct de energie morontială, le este extrem de dificil fiinţelor umane să vizualizeze aceste sfere, însă, pe fiecare sferă succesivă de tranziţie, muritorii vor vedea că viaţa vegetală şi tot ceea ce se raportează la existenţa morontială sunt progresiv modificate pentru a corespunde spiritualizării crescătoare a ascenderilor supravieţuitori. Şi cum sistemul energetic al fiecărei lumi este astfel individualizat, aceşti coordonatori acţionează pentru a armoniza şi amalgama sistemele de putere diferite într-o unitate funcţională pentru sferele asociate ale oricărui grup specific.</p>
<p id="p2_16"><sup><small><a href="/ro/The_Urantia_Book/48#p2_16">48:2.16</a></small></sup>  Muritorii ascendenţi progresează treptat, de la fizic la spiritual, pe măsură ce avansează de la o lume morontială la alta; de unde şi necesitatea de a le oferi o scară ascendentă de sfere morontiale şi o scară ascendentă forme morontiale.</p>
<p id="p2_17"><sup><small><a href="/ro/The_Urantia_Book/48#p2_17">48:2.17</a></small></sup>  Când ascenderii lumii palat trec de la o sferă la alta, ei sunt încredinţaţi de către serafimii transportori coordonatorilor sistemici însărcinaţi cu primirea lor pe lumea avansată. Acolo în acele temple unice situate în centrul celor şaptezeci de aripi iradiante unde se află camerele de tranziţie asemănătoare sălilor de reînviere de pe lumea iniţială de primire pentru muritorii de origine terestră. Aici, coordonatorii sistemici efectuează cu iscusinţă schimbările necesare în forma creaturilor. Pentru a realiza aceste modificări iniţiale de forme morontiale, sunt necesare aproape şapte zile de timp standard.</p>
<p id="p2_18"><sup><small><a href="/ro/The_Urantia_Book/48#p2_18">48:2.18</a></small></sup>  3. <i>Conservatorii Planetari.</i> Fiecare lume morontială, de la sferele locuinţelor şi până sus la sediul universului este dată - în ceea ce priveşte problemele morontiale - în grija a şaptezeci de păzitori. Ei formează consiliul planetar local, dispunând de autoritatea morontială supremă. Acest consiliu acordă tuturor creaturilor ascendente care aterizează pe sfera sa materiale destinate formei lor morontiale şi autorizează toate schimbările de formă care permit unui ascender să meargă pe sfera următoare. După traversarea lumilor palat, voi veţi trece de la o fază a vieţii morontiale la o alta, fără a trebui să vă pierdeţi conştiinţa. Inconştienţa nu însoţeşte decât metamorfozele iniţiale, precum şi tranziţiile de la un univers la altul şi de la Havona în Paradis.</p>
<p id="p2_19"><sup><small><a href="/ro/The_Urantia_Book/48#p2_19">48:2.19</a></small></sup>  4. <i>Controlori Conjugaţi.</i> Una dintre aceste fiinţe, a căror muncă este cât se poate de mecanică, este întotdeauna staţionată în centrul fiecărei unităţi administrative a unei lumi morontiale. Un controlor combinat este sensibil la energiile fizice, spirituale şi morontiale; el acţionează în simbioză cu ele, şi se găseşte întotdeauna asociat cu doi coordonatori de sisteme, cu patru regulatori de circuite, cu un conservator planetar, cu un stabilizator de legături şi, fie cu un arhivar asociat, fie cu un asortator selectiv.</p>
<p id="p2_20"><sup><small><a href="/ro/The_Urantia_Book/48#p2_20">48:2.20</a></small></sup>  5. <i>Stabilizatori de Legături.</i> Ei sunt regulatorii energiilor morontiale în asociere cu forţele fizice şi spirituale ale domeniului. Ei fac posibilă conversia energiei morontiale în materiale morontiale. Întreaga organizare morontială a existenţei depinde de stabilizatori. Ei încetinesc mişcarea de revoluţie a energiilor până în punctul în care ele pot deveni fizice. Însă eu nu găsesc termeni cu care să pot compara şi ilustra serviciul acestor fiinţe. El depăşeşte în întregime imaginaţia umană.</p>
<p id="p2_21"><sup><small><a href="/ro/The_Urantia_Book/48#p2_21">48:2.21</a></small></sup>  6. <i>Asortatori Selectivi.</i> Pe măsură ce veţi progresa de la o clasă sau o fază a unei lumi morontiale la o alta trebuie să fiţi reacordaţi, ori acordaţi într-un mod mai avansat. Asortatorilor selectivi le revine sarcina de a vă menţine în sincronism progresiv cu viaţa morontială.</p>
<p id="p2_22"><sup><small><a href="/ro/The_Urantia_Book/48#p2_22">48:2.22</a></small></sup>  În timp ce formele morontiale fundamentale de viaţă şi de materie sunt identice, de la prima lume palat până la ultima sferă de tranziţie a universului, există un progres funcţional care se extinde treptat de la material la spiritual. Adaptarea voastră la această creaţie esenţialmente uniformă, însă marcată de etape de avansare şi de spiritualizare, se efectuează prin această reacordare selectivă. O astfel de ajustare a mecanismului personalităţii echivalează cu o nouă creaţie, cu toate că voi vă păstraţi aceeaşi formă morontială.</p>
<p id="p2_23"><sup><small><a href="/ro/The_Urantia_Book/48#p2_23">48:2.23</a></small></sup>  Voi vă puteţi supune în mai multe rânduri încercărilor acestor examinatori, de îndată ce veţi face dovada progresului spiritual cuvenit, ei vor atesta cu bucurie că sunteţi gata să fiţi avansaţi. Aceste schimbări progresive se traduc prin felurite reacţii la mediul morontial, cum ar fi modificări în nevoile alimentare şi în numeroase alte practici personale.</p>
<p id="p2_24"><sup><small><a href="/ro/The_Urantia_Book/48#p2_24">48:2.24</a></small></sup>  Asortatorii selectivi fac, de asemenea, mari servicii în gruparea personalităţilor morontiale, contribuind la studii, la învăţături şi la alte proiecte. Ei indică în mod natural fiinţele care vor lucra cel mai bine în asociere temporară.</p>
<p id="p2_25"><sup><small><a href="/ro/The_Urantia_Book/48#p2_25">48:2.25</a></small></sup>  7. <i>Arhivari Asociaţi.</i> Lumea morontială are proprii ei arhivari, care servesc în asociere cu arhivarii spirituali în supravegherea şi în păstrarea arhivelor şi a altor date intrinseci creaţiilor morontiale. Arhivele morontiale sunt la dispoziţia tuturor ordinelor de personalităţi.</p>
<p id="p2_26"><sup><small><a href="/ro/The_Urantia_Book/48#p2_26">48:2.26</a></small></sup>  Toate tărâmurile de tranziţie morontiale sunt deopotrivă de accesibile fiinţelor materiale şi spirituale. Ca progresori morontiali, voi veţi rămâne în deplin contact cu lumea materială şi cu personalităţile materiale, distingând, în acelaşi timp, tot mai bine fiinţele spirituale şi fraternizând tot mai mult cu ele; iar când veţi părăsi regimul morontial, veţi fi văzut toate ordinele de spirite, cu excepţia câtorva tipuri superioare, cum ar fi Mesagerii Solitari.</p>
<h2 id="p3" class="toc-header"><a href="#p3" class="toc-anchor">¶</a> 3. ÎNSOŢITORII MORONTIEI </h2>
<p id="p3_1"><sup><small><a href="/ro/The_Urantia_Book/48#p3_1">48:3.1</a></small></sup>  Aceste gazde ale lumilor palat şi ale lumilor morontiale sunt vlăstarul Spiritului-Mamă al universului local. Ele sunt create din epocă în epocă, în grupuri de câte o sută de mii. Nebadonul numără în prezent peste şaptezeci de miliarde de aceste fiinţe unice.</p>
<p id="p3_2"><sup><small><a href="/ro/The_Urantia_Book/48#p3_2">48:3.2</a></small></sup>  Însoţitorii Morontiei sunt instruiţi pentru a servi de către Melchizedeki, pe o planetă specială, în apropiere de Salvington. Ei nu trec prin şcolile centrale ale Melchizedekilor. Serviciul lor se extinde de la cele mai umile lumi palat ale sistemului până la cele mai înalte sfere de studiu ale Salvingtonului, însă rareori sunt întâlniţi pe lumile locuite. Ei servesc sub supravegherea generală a Fiilor lui Dumnezeu, şi sub îndrumarea imediată a Melchizedekilor.</p>
<p id="p3_3"><sup><small><a href="/ro/The_Urantia_Book/48#p3_3">48:3.3</a></small></sup>  Însoţitorii Morontiei menţin zece mii de cartiere generale într-un univers local, unul pe fiecare primă lume palat a fiecărui sistem local. Ordinul lor se bucură de o guvernare aproape în întregime autonomă. Ei formează, în general, un grup de fiinţe inteligente şi loiale, însă din când în când, în raport cu anumite prefaceri cereşti nefericite, se ştie că au apucat pe o cale greşită. Mii dintre aceste creaturi utile au fost pierdute în epoca rebeliunii lui Lucifer în Satania. Sistemul vostru local dispune acum de întregul său contingent de însoţitori, pierderile datorate rebeliunii lui Lucifer nefiind compensate decât recent.</p>
<p id="p3_4"><sup><small><a href="/ro/The_Urantia_Book/48#p3_4">48:3.4</a></small></sup>  Există două tipuri distincte de Însoţitori ai Morontiei; unul dinamic, şi unul rezervat, însă altfel ei sunt egali în statut. Ei nu sunt creaturi sexuate, însă manifestă o frumoasă şi emoţionantă afecţiune unii pentru alţii. Nu se poate spune că ei trăiesc în uniune liberă în sensul material (uman), dar se apropie foarte mult de rasele umane în ordinea de existenţă a creaturilor. Medienii lumilor sunt părinţii voştri cei mai apropiaţi. Urmează apoi heruvimii morontiali, şi apoi Însoţitorii Morontiei.</p>
<p id="p3_5"><sup><small><a href="/ro/The_Urantia_Book/48#p3_5">48:3.5</a></small></sup>  Aceşti Însoţitori dovedesc o afecţiune vie şi sunt fiinţe fermecător de sociabile. Ele posedă personalităţi distincte, şi atunci când le întâlniţi pe lumile palat, după ce aţi învăţat să le recunoaşteţi drept o clasă, le veţi distinge curând individualitatea. Muritorii seamănă toţi unii cu alţii şi, în acelaşi timp, fiecare dintre voi posedă o personalitate distinctă şi recognoscibilă.</p>
<p id="p3_6"><sup><small><a href="/ro/The_Urantia_Book/48#p3_6">48:3.6</a></small></sup>  Vă puteţi face o idee despre natura muncii acestor Însoţitori ai Morontiei plecând de la clasificarea următoare a activităţilor lor dintr-un sistem local:</p>
<p id="p3_7"><sup><small><a href="/ro/The_Urantia_Book/48#p3_7">48:3.7</a></small></sup>  1. <i>Păzitori ai Pelerinilor</i> nu au primit misiuni specifice în asocierea lor cu cei progresorii morontiali. Aceşti însoţitori poartă responsabilitatea întregii cariere morontiale şi, de aceea, ei coordonează munca tuturor celorlalţi slujitori morontiali de tranziţie.</p>
<p id="p3_8"><sup><small><a href="/ro/The_Urantia_Book/48#p3_8">48:3.8</a></small></sup>  2. <i>Primitori ai Pelerinilor şi Asociatori Liberi.</i> Ei sunt însoţitorii sociali ai noilor sosiţi pe lumile palat. Unul dintre ei va fi, cu siguranţă, prezent pentru a vă primi când vă veţi trezi din primul vostru somn de tranzit temporal, pe lumea palat iniţială, când veţi face experienţa reînvierii la viaţa morontială de după moartea în trup. Din acest moment, în care veţi fi astfel oficial primiţi la trezirea voastră şi până în ziua în care veţi părăsi universul local ca spirit de prim stadiu, aceşti Însoţitori ai Morontiei vă vor fi întotdeauna alături.</p>
<p id="p3_9"><sup><small><a href="/ro/The_Urantia_Book/48#p3_9">48:3.9</a></small></sup>  Însoţitorii nu sunt acordaţi în permanenţă unor indivizi. Pe una dintre lumile palat sau pe lumi superioare, un ascender muritor poate avea, cu mai multe ocazii succesive, un tovarăş diferit sau, dimpotrivă, poate trece prin lungi perioade fără a avea nici unul. Totul depinde de necesităţi şi, de asemenea, de numărul de însoţitori disponibili.</p>
<p id="p3_10"><sup><small><a href="/ro/The_Urantia_Book/48#p3_10">48:3.10</a></small></sup>  3. <i>Gazde ale Vizitatorilor Celeşti.</i> Aceste mărinimoase creaturi se consacră întreţinerii grupurilor supraumane de vizitatori studenţi şi a altor entităţi celeste care se poate întâmpla să se afle pe lumile de tranziţie. Veţi avea ample ocazii de a face vizite înlăuntrul tuturor domeniilor pe care le veţi fi atins în mod experienţial. Vizitatorii studenţi au permisiunea de a merge pe toate planetele locuite, chiar dacă ele sunt izolate.</p>
<p id="p3_11"><sup><small><a href="/ro/The_Urantia_Book/48#p3_11">48:3.11</a></small></sup>  4. <i>Coordonatori şi Îndrumători de Legături.</i> Aceşti însoţitori se consacră înlesnirii rapoartelor morontiale şi prevenirii confuziilor. Ei sunt instructorii conduitei sociale şi ai progresului morontial. Ei sprijină clase şi alte activităţi de grup printre muritorii ascendenţi. Ei menţin terenuri întinse pentru a reuni elevii lor acolo, şi cheamă din când în când pe artizanii celeşti şi pe îndrumători de retrospecţie pentru îmbogăţirea programelor lor. Pe măsură ce progresaţi, veţi intra în contact intim cu aceşti însoţitori şi veţi devenii peste poate de mulţumiţi de ambele grupuri ale lor. Faptul că veţi fi asociaţi cu un însoţitor de tip dinamic sau de tip retras este o chestiune de şansă.</p>
<p id="p3_12"><sup><small><a href="/ro/The_Urantia_Book/48#p3_12">48:3.12</a></small></sup>  5. <i>Interpreţi şi Traducători.</i> La începutul carierei voastre pe lumea palat, veţi recurge adesea la interpreţi şi la traducători. Ei cunosc şi vorbesc toate limbile unui univers local; ei sunt lingviştii tărâmului.</p>
<p id="p3_13"><sup><small><a href="/ro/The_Urantia_Book/48#p3_13">48:3.13</a></small></sup>  Cunoaşterea de noi limbi nu o veţi dobândi în mod automat; acolo sus veţi învăţa o limbă într-un mod foarte asemănător cu cel în care o faceţi aici jos, şi aceste fiinţe strălucitoare vor fi profesorii voştri de limbă. Primul studiu pe lumile palat va fi limba Sataniei, şi apoi limba Nebadonului. Şi în timp ce veţi dobândi controlul acestor noi limbi, Însoţitorii Morontiei vor fi interpreţii voştri eficienţi şi traducătorii voştri răbdători. Niciodată, pe nici una dintre aceste lumi, nu veţi întâlni un vizitator pe lângă care unul dintre Însoţitorii Morontiei să nu vă poată servi ca interpret.</p>
<p id="p3_14"><sup><small><a href="/ro/The_Urantia_Book/48#p3_14">48:3.14</a></small></sup>  6. <i>Supraveghetori de Expediţie şi de Retrospecţie.</i> Aceşti însoţitori vă însoţesc în lungile călătorii făcute pe lumea-sediu şi pe sferele înconjurătoare de cultură tranziţională. Ei pregătesc, dirijează şi supraveghează toate călătoriile individuale sau de grup făcute în jurul lumilor sistemice de educaţie şi de cultură.</p>
<p id="p3_15"><sup><small><a href="/ro/The_Urantia_Book/48#p3_15">48:3.15</a></small></sup>  7. <i>Conservatori ai Terenurilor şi Clădirilor.</i> Chiar şi structurile materiale şi morontiale sporesc în perfecţiune şi în măreţie pe măsură ce avansaţi în cariera de pe lumile palat. Ca indivizi şi ca grupuri, voi aveţi permisiunea de a efectua anumite schimbări în locurile care vă sunt desemnate ca reşedinţe pe durata şederii voastre pe diferitele lumi palat. Numeroase activităţi ale acestor sfere au loc în incintele deschise ale cercurilor, ale pătratelor şi ale triunghiurilor divers proiectate. Structurile lumilor palat sunt în majoritate lipsite de acoperişuri, şi formează împrejmuiri magnific construite şi frumos ornamentate. Climatul, precum şi celelalte condiţii fizice existente pe lumile arhitecturale, fac ca acoperişurile să fie complet inutile.</p>
<p id="p3_16"><sup><small><a href="/ro/The_Urantia_Book/48#p3_16">48:3.16</a></small></sup>  Aceşti păstrători ai fazelor de tranziţie ale vieţii ascendente au autoritate asupra cârmuirii treburilor morontiale. Ei au fost creaţi pentru această treabă, şi vor rămâne întotdeauna Însoţitori ai Morontiei, aşteptând transpunerea în fapt a Fiinţei Supreme. Ei nu îndeplinesc niciodată alte misiuni.</p>
<p id="p3_17"><sup><small><a href="/ro/The_Urantia_Book/48#p3_17">48:3.17</a></small></sup>  Pe măsură ce sisteme şi universuri se ancorează în lumină şi viaţă, lumile palat încetează progresiv să mai funcţioneze ca sfere de tranziţie pentru pregătirea morontială. Tot mai mult, finalitarii instaurează noul lor regim educativ care pare prevăzut pentru a transfera conştiinţa cosmică, în prezent situată la nivelul marelui univers, pe nivelul viitoarelor universuri exterioare. Însoţitorii Morontiei sunt hărăziţi să lucreze tot mai mult în asociere cu finalitarii, şi în numeroase alte domenii încă nerevelate pe Urantia.</p>
<p id="p3_18"><sup><small><a href="/ro/The_Urantia_Book/48#p3_18">48:3.18</a></small></sup>  Se poate întrevedea că aceste fiinţe vor aduce într-adevăr o importantă contribuţie la bucuriile voastre pe lumile palat, indiferent dacă şederea voastră acolo va fi lungă sau scurtă. Şi veţi continua să vă bucuraţi de tovărăşia lor pe tot parcursul drumului până sus pe Salvington. Din punct de vedere tehnic, ei nu sunt indispensabili nici unei părţi din experienţa voastră de supravieţuire. Voi aţi putea atinge Salvingtonul şi fără ei, însă v-ar lipsi mult. Ei constituie luxul de personalitate al carierei voastre ascendente în universul local.</p>
<h2 id="p4" class="toc-header"><a href="#p4" class="toc-anchor">¶</a> 4. ÎNDRUMĂTORII DE RETROSPECŢIE </h2>
<p id="p4_1"><sup><small><a href="/ro/The_Urantia_Book/48#p4_1">48:4.1</a></small></sup>  Bucuria plină de voioşie şi echivalentul surâsului sunt la fel de universale ca şi muzica. Există echivalentele morontiale şi spirituale ale bucuriei şi râsului. Viaţa ascendentă este împărţită aproape egal între muncă şi joacă - absenţa obligaţiilor.</p>
<p id="p4_2"><sup><small><a href="/ro/The_Urantia_Book/48#p4_2">48:4.2</a></small></sup>  Destinderea celestă şi umorul suprauman sunt în întregime diferite de echivalentele lor umane, însă noi ne lăsăm cuprinşi, în mod efectiv, de o formă combinată a acestora; şi, în starea noastră, ele fac efectiv pentru noi cam tot ceea ce umorul ideal poate face pentru voi pe Urantia. Însoţitorii Morontiei sunt pricepuţi promotori ai jocurilor şi sunt susţinuţi cu cea mai mare iscusinţă de către îndrumătorii de retrospecţie.</p>
<p id="p4_3"><sup><small><a href="/ro/The_Urantia_Book/48#p4_3">48:4.3</a></small></sup>  Poate veţi înţelege mai bine munca îndrumătorilor de retrospecţie comparându-i cu tipurile superioare de umorişti de pe Urantia, însă aceasta nu ar fi decât o modalitate foarte grosolană şi destul de nefericită de a încerca să vă dăm o idee asupra funcţiunii acestor îndrumători ai schimbării şi ai destinderii, aceşti slujitori ai umorului elevat ai tărâmurilor morontiale şi spirituale.</p>
<p id="p4_4"><sup><small><a href="/ro/The_Urantia_Book/48#p4_4">48:4.4</a></small></sup>  Luând în discuţie umorul spiritual, să vă spun mai întâi ceea ce <i>nu</i> este. Ironia spirituală nu este niciodată pătată de accentuarea nenorocirilor celor slabi şi rătăciţi. Ea nu constituie niciodată o blasfemiere a justeţii şi măreţiei divinităţii. Umorul nostru îmbrăţişează trei nivele generale de apreciere:</p>
<p id="p4_5"><sup><small><a href="/ro/The_Urantia_Book/48#p4_5">48:4.5</a></small></sup>  1. <i>Ironiile reminiscente.</i> Cuvinte bine potrivite provenind din episoade trecute din experienţa voastră de zbucium şi de luptă. Ele se referă uneori la frică şi foarte adesea la naivele îngrijorări infantile. Pentru noi, această fază a umorului derivă din iscusinţa adânc înrădăcinată şi persistentă de a trage din trecut amintiri care să permită acomodarea într-un mod agreabil cu poverile grele ale prezentului şi să le facă mai uşoare în diverse chipuri.</p>
<p id="p4_6"><sup><small><a href="/ro/The_Urantia_Book/48#p4_6">48:4.6</a></small></sup>  2. <i>Umorul curent.</i> Indiferenţa la ceea ce ne cauzează atât adesea serioase preocupări, bucuria de a descoperi neimportanţa multora din grijile noastre personale serioase. Noi apreciem cu atât mai mult această fază a umorului, cu cât suntem mai capabili de a atenua neliniştile prezentului în beneficiul certitudinilor viitorului.</p>
<p id="p4_7"><sup><small><a href="/ro/The_Urantia_Book/48#p4_7">48:4.7</a></small></sup>  3. <i>Bucuria profetică.</i> Poate că le-ar veni greu muritorilor să ia în considerare această fază a umorului, însă noi obţinem o satisfacţie specială din încredinţarea că „toate lucrurile lucrează laolaltă pentru bine” - pentru fiinţe spirituale şi morontiale, precum şi pentru muritori<sup id="cite4"><a href="#fn4">[4]</a></sup>. Acest aspect al umorului celest se naşte din credinţa noastră în copleşitoarea grijă a superiorilor noştri şi în divina stabilitate a Îndrumătorilor noştri Supremi.</p>
<p id="p4_8"><sup><small><a href="/ro/The_Urantia_Book/48#p4_8">48:4.8</a></small></sup>  Însă îndrumătorii de retrospecţie ai tărâmurilor nu se ocupă în mod exclusiv de descrierea umorului elevat al diverselor ordine de fiinţe inteligente. Ei se ocupă şi cu dirijarea divertismentului a recreaţiilor spirituale şi distracţiilor morontiale. Şi ei primesc în acest domeniu inimoasa cooperare a artizanilor celeşti.</p>
<p id="p4_9"><sup><small><a href="/ro/The_Urantia_Book/48#p4_9">48:4.9</a></small></sup>  Înşişi îndrumătorii de retrospecţie nu sunt un corp creat, ci unul recrutat, îmbrăţişând fiinţe de sus, de la nativii Havonei, în jos, prin multitudinea mesagerilor spaţiului şi a spiritelor ocrotitoare ale timpului, până la cei care progresorii morontiali de pe lumile evolutive. Toţi sunt voluntari, dăruindu-se muncii de sprijinire a semenilor lor în dobândirea de schimbări în gândire şi de odihnă a minţii, căci astfel de atitudini sunt de cel mai mare ajutor la recuperarea energiilor consumate.</p>
<p id="p4_10"><sup><small><a href="/ro/The_Urantia_Book/48#p4_10">48:4.10</a></small></sup>  Când fiinţa este parţial epuizată de eforturile de înfăptuire şi când este aşteptată primirea de noi încărcături de energie, există o plăcere agreabilă în retrăirea a ceea ce a fost înfăptuit în alte vremuri şi în alte epoci. <i>Este odihnitoare reamintirea experienţelor iniţiale ale rasei sau ale ordinului.</i> Şi tocmai de aceea aceşti artişti sunt numiţi îndrumători de retrospecţie - ei ajută la îndreptarea memoriei asupra unei stări anterioare de dezvoltare sau asupra unui statut de existenţă unde era mai puţină experienţă.</p>
<p id="p4_11"><sup><small><a href="/ro/The_Urantia_Book/48#p4_11">48:4.11</a></small></sup>  Toate fiinţele se bucură de acest fel de retrospecţie, cu excepţia celor care sunt Creatori prin natură şi a anumitor tipuri înalt specializate de creaturi, cum ar fi centrele de putere şi controlorii fizici. Primii se reînvigorează în mod automat, iar cei din urmă au întotdeauna şi veşnic reacţii în întregime practice. Faptul de a fi scutit periodic de tensiunea îndatoririlor personale face în mod regulat parte din viaţă pe toate lumile universului de universuri, însă nu şi pe Insula Paradisului. Indigenii lăcaşului central n-au cum să se epuizeze şi, prin urmare, nu au niciodată nevoie de reîncărcări energetice, iar pentru fiinţele înzestrate cu această perfecţiune eternă a Paradisului, nu poate exista retrospecţie asupra experienţei evolutive.</p>
<p id="p4_12"><sup><small><a href="/ro/The_Urantia_Book/48#p4_12">48:4.12</a></small></sup>  Cei mai mulţi dintre noi s-au înălţat străbătând stadii inferioare de existenţă sau nivele progresive ale ordinelor noastre, şi este înviorător şi oarecum amuzant să ne reamintim anumite episoade ale experienţelor noastre iniţiale. Este liniştitor să se contemple ceea ce este vechi pentru propriul ordin şi ceea ce rămâne ca o posesie memorială a minţii. Viitorul înseamnă luptă şi progres; el anunţă muncă, eforturi şi împliniri; însă trecutul dă gust lucrurilor deja însuşite şi înfăptuite. Contemplarea trecutului permite destinderea şi revederea acestuia cu destulă nepăsare încât să provoace o uşurare spirituală şi o stare mentală morontială vecină cu voioşia.</p>
<p id="p4_13"><sup><small><a href="/ro/The_Urantia_Book/48#p4_13">48:4.13</a></small></sup>  Chiar şi umorul uman devine foarte cordial când descrie episoade referitoare la persoane a căror stare de dezvoltare este foarte puţin inferioară stării noastre prezente, sau atunci când descrie pe presupuşii superiori ai cuiva căzând victime unor experienţe care sunt asociate de obicei cu presupuşi inferiori. Voi urantienii aţi lăsat să se amestece o mare doză de vulgaritate şi de răutate cu umorul vostru, însă, în ansamblu, putem să vă felicităm în legătură cu simţul vostru relativ acut al umorului. Anumite rase ale voastre au bogate resurse, şi aceasta le ajută considerabil în cariera lor pământeană. Se pare că de la moştenirea voastră adamică aţi primit mult în materie de umor, mult mai mult decât în muzică sau în artă.</p>
<p id="p4_14"><sup><small><a href="/ro/The_Urantia_Book/48#p4_14">48:4.14</a></small></sup>  La ora jocurilor, în momentul în care locuitorii sistemului reînvie cu însufleţire amintirile unui stadiu inferior de existenţă, întreaga Satanie este înălţată sufleteşte de plăcutul umor al unui corp de îndrumători de retrospecţie ai Urantiei. Noi păstrăm întotdeauna simţul umorului celest, chiar şi atunci când suntem angajaţi în misiunile cele mai dificile. El ne ajută la evitarea ca noţiunea importanţei de sine să se dezvolte peste măsură. Însă noi nu ne dăm frâu liber, nu „ne amuzăm” - aşa cum spuneţi voi - decât atunci când suntem scutiţi de sarcinile serioase ale ordinelor noastre respective.</p>
<p id="p4_15"><sup><small><a href="/ro/The_Urantia_Book/48#p4_15">48:4.15</a></small></sup>  Dacă suntem tentaţi să amplificăm importanţa noastră, nu avem decât să contemplăm infinitatea nobleţei şi a măreţiei Făuritorilor noştri. Propria noastră glorificare devine atunci sublim de ridicolă, şi frizează chiar umorul. Una dintre funcţiunile umorului este de a ne ajuta pe toţi să ne luăm în serios mai puţin<sup id="cite5"><a href="#fn5">[5]</a></sup>. <i>Umorul este antidotul divin al exaltării egoului.</i></p>
<p id="p4_16"><sup><small><a href="/ro/The_Urantia_Book/48#p4_16">48:4.16</a></small></sup>  Nevoia de a se destinde şi de a se amuza prin umor atinge maximul ei la ordinele de fiinţe ascendente care, în lupta lor de a se înălţa, sunt supuse unor continue tensiuni. Cele două categorii extreme ale vieţii nu au deloc nevoie de divertismentul umorului. Oamenii primitivi nu au nici o aptitudine pentru aşa ceva, iar fiinţele perfecte ale Paradisului nu simt nevoia de el. Mulţimile Havonei sunt în mod natural o adunare voioasă şi înflăcărată de personalităţi suprem fericite. În Paradis, calitatea adoraţiei face inutile activităţile retrospecţiei, însă printre cei care debutează în cariera lor de foarte departe de ţelul perfecţiunii paradisiace, serviciul îndrumătorilor de retrospecţie poate să se exercite cu dărnicie.</p>
<p id="p4_17"><sup><small><a href="/ro/The_Urantia_Book/48#p4_17">48:4.17</a></small></sup>  Cu cât specia muritoare este mai elevată, cu atât este mai mare tensiunea, şi cu atât mai mare este capacitatea pentru umor, precum şi nevoia de a se recurge la el. În lumea spiritului, adevărul este invers: cu cât ne ridicăm mai mult, cu atât avem mai puţină nevoie de divertisment prin practica retrospecţiei, însă când coborâm pe scara vieţii spirituale, de la Paradis până la mulţimile serafice, utilitatea menirii bucuriei şi a serviciului voioşiei se face tot mai mult simţită. Fiinţele care au cel mai mare nevoie de înviorarea derivată din revenirea periodică asupra statutului intelectual al experienţelor lor anterioare sunt tipurile mai înalte de specii umane, morontienii, îngerii şi Fiii Materiali, laolaltă cu toate personalităţile de tip asemănător.</p>
<p id="p4_18"><sup><small><a href="/ro/The_Urantia_Book/48#p4_18">48:4.18</a></small></sup>  Umorul ar trebui să funcţioneze ca o supapă de siguranţă automată pentru a împiedica acumularea presiunilor excesive pricinuite de monotonia contemplării de sine grave şi susţinute, în asociere cu strădania intensă de dezvoltare progresivă şi de realizare nobilă. Umorul acţionează, de asemenea, la reducerea şocului impactului neaşteptat al faptelor şi al adevărului. Faptele sunt rigide şi inflexibile, adevărul este suplu şi mereu viu. Personalitatea muritoare nu este niciodată sigură de ceea ce i se va întâmpla. Cu ajutorul umorului ea pricepe rapid - vede despre ce este vorba şi dobândeşte înţelegere - natura neaşteptată a situaţiei, indiferent că este vorba de fapte sau de adevăr.</p>
<p id="p4_19"><sup><small><a href="/ro/The_Urantia_Book/48#p4_19">48:4.19</a></small></sup>  Cu toate că umorul Urantiei este extrem de grosolan şi destul de puţin artistic, el este preţios atât ca asigurare a sănătăţii, precum şi ca eliberator al presiunilor emotive. El împiedică tensiunile nervoase nocive şi contemplarea de sine prea serioasă. Umorul şi jocul - destinderea - nu sunt niciodată reacţii de epuizare progresivă. Ele sunt întotdeauna ecourile unei priviri înapoi, o reminiscenţă a trecutului. Chiar şi aşa cum sunteţi în prezent pe Urantia, voi veţi găsi întotdeauna reconfortant să puteţi suspenda, timp de câteva clipe, încordarea eforturilor intelectuale mai noi şi mai înalte, şi să reveniţi la ocupaţiile mai simple ale strămoşilor voştri.</p>
<p id="p4_20"><sup><small><a href="/ro/The_Urantia_Book/48#p4_20">48:4.20</a></small></sup>  Principiile vieţii recreative pe Urantia sunt corecte din punct de vedere filozofic, şi continuă să fie aplicabile pe parcursul vieţii voastre ascendente prin circuitele Havonei până pe ţărmurile eterne ale Paradisului. Ca fiinţe ascendente, voi posedaţi amintiri personale ale tuturor existenţelor voastre anterioare cele mai umile. Fără aceste amintiri de identitate ale trecutului, nu ar exista o temelie pentru umorul prezentului, care se traduce fie prin râsul muritorilor fie prin voioşia morontială. Amintirea experienţelor trecute este cea care oferă baza divertismentelor şi amuzamentelor din prezent. Pe tot parcursul lungii voastre cariere morontiale, şi apoi de-a lungul progresului spiritual, veţi obţine o plăcere din echivalentele celeste ale umorului vostru pământean, iar această fracţiune a lui Dumnezeu (Ajustorul), care devine o parte eternă a personalităţii unui ascender muritor, aduce armoniile divinităţii la expresii pline de bucurie, şi chiar la râsul spiritual al creaturilor ascendente ale timpului şi spaţiului.</p>
<h2 id="p5" class="toc-header"><a href="#p5" class="toc-anchor">¶</a> 5. ÎNVĂŢĂTORII LUMILOR PALAT </h2>
<p id="p5_1"><sup><small><a href="/ro/The_Urantia_Book/48#p5_1">48:5.1</a></small></sup>  Învăţătorii Lumii Palat sunt un corp de heruvimi şi de sanovimi părăsiţi dar glorificaţi. Când un pelerin al timpului avansează de la o lume de încercare a spaţiului la lumile palat şi la lumile asociate de instruire morontială, el este însoţit de serafimul său individual sau colectiv, păzitorul destinului său. În lumile existenţei muritoare, serafimul este ajutat cu iscusinţă de heruvimi şi de sanovimi, însă când pupilul său muritor este eliberat de legăturile trupului şi debutează în cariera lui ascendentă, când începe viaţa post materială sau morontială, serafimul însoţitor nu mai are nevoie de sprijinul vechilor săi locţiitori, heruvimii şi sanovimii.</p>
<p id="p5_2"><sup><small><a href="/ro/The_Urantia_Book/48#p5_2">48:5.2</a></small></sup>  Aceşti asistenţi abandonaţi ai serafimilor ocrotitori sunt adesea convocaţi în sediul universului. Ei trec prin îmbrăţişarea intimă a Spiritului-Mamă al Universului, după care pleacă pe sferele sistemice de pregătire ca Învăţători ai Lumilor Palat. Aceşti instructori vizitează adesea lumile materiale şi activează de la lumile palat inferioare până la cele mai înalte sfere educative aflate în legătură cu sediul universului. Din proprie iniţiativă, ei pot să se întoarcă la vechea lor muncă, în asociere cu serafimii ocrotitori.</p>
<p id="p5_3"><sup><small><a href="/ro/The_Urantia_Book/48#p5_3">48:5.3</a></small></sup>  Există miliarde şi miliarde de astfel de învăţători în Satania, şi numărul lor creşte constant, căci, în majoritatea cazurilor, când un serafim însoţeşte către interior un muritor contopit cu Ajustorul său, el lasă în urmă atât un heruvim, cât şi un sanovim.</p>
<p id="p5_4"><sup><small><a href="/ro/The_Urantia_Book/48#p5_4">48:5.4</a></small></sup>  Învăţătorii Lumilor Palat, ca şi cea mai mare parte a celorlalţi instructori, sunt împuterniciţi de Melchizedeki. Ei sunt, în general, supravegheaţi de Însoţitorii Morontiei, însă ca indivizi şi ca instructori, ei sunt supravegheaţi de conducătorii în exerciţiu ai şcolilor sau ai sferelor în care ei funcţionează în ca instructori.</p>
<p id="p5_5"><sup><small><a href="/ro/The_Urantia_Book/48#p5_5">48:5.5</a></small></sup>  Aceşti heruvimi evoluaţi lucrează, în general, în perechi, aşa cum o făceau şi atunci când erau ataşaţi serafimilor. Ei sunt foarte aproape, prin natura lor, de tipurile morontiale de existenţă, şi sunt învăţătorii spontani, îngăduitori, ai muritorilor ascendenţi. Ei aplică în mod foarte eficient programele lumii palat şi ale sistemului educativ morontial.</p>
<p id="p5_6"><sup><small><a href="/ro/The_Urantia_Book/48#p5_6">48:5.6</a></small></sup>  În şcolile vieţii morontiale, aceşti educatori se ocupă de învăţătura indivizilor, a grupurilor, a claselor şi a maselor. Pe lumile palat, şcolile sunt organizate în trei grupuri generale de câte o sută de diviziuni fiecare: şcolile de gândire, şcolile de simţire, şi şcolile de acţiune. Când atingeţi constelaţia, se mai adaugă şi şcolile de etică, şcolile de administrare şi şcolile de adaptare socială. Pe lumile-sediu ale universului veţi intra în şcolile de filozofiei, de divinitate şi de spiritualitate pură.</p>
<p id="p5_7"><sup><small><a href="/ro/The_Urantia_Book/48#p5_7">48:5.7</a></small></sup>  Lucrurile pe care aţi fi putut să le învăţaţi pe pământ, însă pe care nu le-aţi învăţat, trebuie să fie asimilate sub călăuzirea acestor învăţători încrezători şi răbdători. Nu există nici căi regale, nici scurtături, nici drumuri uşoare pentru atingerea Paradisului. Independent de variantele individuale ale traseului, vă veţi însuşi lecţiile unei sfere înainte de a trece pe o alta; cel puţin aşa este de îndată ce veţi fi părăsit lumea voastră natală.</p>
<p id="p5_8"><sup><small><a href="/ro/The_Urantia_Book/48#p5_8">48:5.8</a></small></sup>  Unul dintre scopurile carierei morontiale este de a extirpa definitiv din supravieţuitorii muritori vestigiile caracterului animal, cum ar fi tărăgănările, eschivările, nesinceritatea, evitarea problemelor, inechitatea şi căutarea uşurătăţii. Viaţa în lumile palat îi învaţă de timpuriu pe tinerii elevi morontiali că, cu nici un chip, un lucru nu se poate evita prin amânare. După viaţa în trup, nu se mai dispune de timp ca tehnică de evitare a unor situaţii sau de sustragere de la unele obligaţii dezagreabile.</p>
<p id="p5_9"><sup><small><a href="/ro/The_Urantia_Book/48#p5_9">48:5.9</a></small></sup>  Învăţătorii Lumilor Palat încep prin a servi pe cele mai umile sfere de şedere, apoi se înalţă, odată cu experienţa dobândită, prin sferele educative ale sistemului şi ale constelaţiei, până la lumile educative ale Salvingtonului. Ei nu sunt supuşi nici unei discipline speciale, nici înainte, nici după îmbrăţişarea lor de către Spiritul-Mamă al Universului. Ei au fost deja pregătiţi pentru munca lor de pe când serveau ca asociaţi serafici pe sferele natale ale elevilor lor, care sunt acum pe lumile palat. Ei au avut o experienţă efectivă cu aceşti muritori aflaţi în progres pe lumile locuite. Ei sunt învăţători practici şi compătimitori, instructori înţelepţi şi înţelegători, îndrumători capabili şi eficienţi. Ei sunt în întregime la curent cu planurile de ascensiune şi posedă o mare experienţă a fazelor iniţiale ale carierei de progres.</p>
<p id="p5_10"><sup><small><a href="/ro/The_Urantia_Book/48#p5_10">48:5.10</a></small></sup>  Mulţi dintre aceşti educatori, printre cei mai vechi, cei care au servit mult timp pe lumile circuitului Salvingtonului, sunt îmbrăţişaţi din nou de Spiritul-Mamă al Universului. Aceşti heruvimi şi sanovimi ies atunci din această a doua îmbrăţişare cu statutul de serafimi.</p>
<h2 id="p6" class="toc-header"><a href="#p6" class="toc-anchor">¶</a> 6. SERAFIMII LUMII MORONTIALE — SLUJITORII DE TRANZIŢIE </h2>
<p id="p6_1"><sup><small><a href="/ro/The_Urantia_Book/48#p6_1">48:6.1</a></small></sup>  Cu toate că toate ordinele de îngeri, de la ajutoarele planetare până la serafimii supremi, vin în ajutorul lumilor morontiale, slujitorii de tranziţie sunt în mod exclusiv desemnaţi pentru aceste activităţi. Aceşti îngeri aparţin celui de al şaselea ordin de servitori serafici, iar slujirea lor este consacrată înlesnirii tranzitului creaturilor materiale şi muritoare între viaţa temporală încarnată şi primele stadii ale existenţei morontiale de pe cele şapte lumi palat.</p>
<p id="p6_2"><sup><small><a href="/ro/The_Urantia_Book/48#p6_2">48:6.2</a></small></sup>  Trebuie să înţelegeţi că viaţa morontială a unui muritor ascendent începe efectiv pe lumile locuite pe parcursul concepţiei sufletului, în momentul în care mintea unei creaturi cu statut moral este locuită de Ajustorul spiritual. Începând cu acest moment, sufletul muritor posedă capacitatea potenţială pentru funcţiuni supramuritoare, fiind chiar susceptibil de a fi recunoscut pe nivelele superioare al sferelor morontiale ale universului local.</p>
<p id="p6_3"><sup><small><a href="/ro/The_Urantia_Book/48#p6_3">48:6.3</a></small></sup>  Cu toate acestea, voi nu veţi fi conştienţi de sprijinul serafimilor de tranziţie înainte de ajunge pe lumile palat, unde ei lucrează neobosit la progresul elevilor lor muritori. Ei sunt împuterniciţi ca să servească în următoarele şapte diviziuni:</p>
<p id="p6_4"><sup><small><a href="/ro/The_Urantia_Book/48#p6_4">48:6.4</a></small></sup>  1. <i>Îngeri Serafici.</i> În clipa în care vă veţi redobândi conştiinţa pe lumile palat, veţi fi clasificaţi în analele sistemului ca spirite în evoluţie. Este adevărat că, în realitate, nu sunteţi încă spirite, însă nu sunteţi nici fiinţe muritoare sau materiale. Voi aţi intrat în cariera prespirituală, şi aţi fost admişi cum se cuvine la viaţa morontială.</p>
<p id="p6_5"><sup><small><a href="/ro/The_Urantia_Book/48#p6_5">48:6.5</a></small></sup>  Pe lumile palat, îngerii serafici vă vor ajuta să alegeţi, cu înţelepciune, dintre traseele opţionale către Edentia, către Salvington, către Uversa sau către Havona. Dacă mai multe itinerarii sunt deopotrivă de recomandabile, ei vi le vor arăta, iar voi veţi avea permisiunea pe a-l alege pe cel care vă atrage cel mai mult. Aceşti serafimi vor face apoi recomandările lor celor douăzeci şi patru de consilieri ai Jerusemului, în ceea ce priveşte calea care ar fi cea mai avantajoasă pentru fiecare suflet ascendent.</p>
<p id="p6_6"><sup><small><a href="/ro/The_Urantia_Book/48#p6_6">48:6.6</a></small></sup>  Nu vi se oferă o alegere nelimitată pentru cariera voastră viitoare. Puteţi, cu toate acestea, alege în limitele a ceea ce slujitorii de tranziţie şi superiorii lor determină cu înţelepciune ca fiind cel mai potrivit pentru viitoarea voastră împlinire spirituală. Lumea spiritului este guvernată de principiul respectării liberului arbitru al indivizilor, dacă linia de conduită a alegerii lor nu este vătămătoare pentru ei, nici nu este prejudiciabilă pentru semenii lor.</p>
<p id="p6_7"><sup><small><a href="/ro/The_Urantia_Book/48#p6_7">48:6.7</a></small></sup>  Aceşti îngeri serafici se consacră proclamării evangheliei progresului etern, triumful atingerii perfecţiunii. Pe lumile palat, ei proclamă marea lege a conservării şi supremaţia bunătăţii. Nici o faptă bună nu se pierde niciodată în întregime. Ea poate fi multă vreme zădărnicită, însă niciodată anulată în întregime, şi rămâne veşnic potentă, proporţional cu divinitatea motivaţiei ei.</p>
<p id="p6_8"><sup><small><a href="/ro/The_Urantia_Book/48#p6_8">48:6.8</a></small></sup>  Chiar şi pe Urantia, îngerii le sfătuiesc pe fiinţele umane care propovăduiesc adevărul şi dreptatea, să adere la predicarea „bunătăţii lui Dumnezeu care duce la căinţă” şi la proclamarea „iubirii lui Dumnezeu, care alungă orice frică”<sup id="cite6"><a href="#fn6">[6]</a></sup><sup id="cite7"><a href="#fn7">[7]</a></sup>. Aceste adevăruri au fost proclamate chiar şi astfel în lumea voastră:<sup id="cite8"><a href="#fn8">[8]</a></sup></p>
<p id="p6_9"><sup><small><a href="/ro/The_Urantia_Book/48#p6_9">48:6.9</a></small></sup>  Zeii sunt păzitorii mei; nu mă voi rătăcii;</p>
<p id="p6_10"><sup><small><a href="/ro/The_Urantia_Book/48#p6_10">48:6.10</a></small></sup>  De o parte şi de alta a mea, ei mă conduc pe frumoasele căi şi la glorioasa odihnă a vieţii veşnice.</p>
<p id="p6_11"><sup><small><a href="/ro/The_Urantia_Book/48#p6_11">48:6.11</a></small></sup>  În această Divină Prezenţă nu va fi nici nevoie de hrană, nici sete de apă.</p>
<p id="p6_12"><sup><small><a href="/ro/The_Urantia_Book/48#p6_12">48:6.12</a></small></sup>  Deşi voi coborî în valea incertitudinii sau mă voi ridica în lumile îndoielii,</p>
<p id="p6_13"><sup><small><a href="/ro/The_Urantia_Book/48#p6_13">48:6.13</a></small></sup>  Cu toate că voi merge în singurătate sau cu semenii speciei mele,</p>
<p id="p6_14"><sup><small><a href="/ro/The_Urantia_Book/48#p6_14">48:6.14</a></small></sup>  Cu toate că voi triumfa în corurile de lumină sau voi merge orbecăind prin locurile pustii ale sferelor,</p>
<p id="p6_15"><sup><small><a href="/ro/The_Urantia_Book/48#p6_15">48:6.15</a></small></sup>  Bunul tău spirit mă va salva, şi gloriosul tău înger mă va consola.</p>
<p id="p6_16"><sup><small><a href="/ro/The_Urantia_Book/48#p6_16">48:6.16</a></small></sup>  Cu toate că mă voi coborî în adâncurile tenebrelor şi ale morţii însăşi,</p>
<p id="p6_17"><sup><small><a href="/ro/The_Urantia_Book/48#p6_17">48:6.17</a></small></sup>  Eu nu mă voi îndoi de tine şi nici nu voi avea frică de tine,</p>
<p id="p6_18"><sup><small><a href="/ro/The_Urantia_Book/48#p6_18">48:6.18</a></small></sup>  Căci ştiu că la timpul potrivit şi în gloria numelui tău</p>
<p id="p6_19"><sup><small><a href="/ro/The_Urantia_Book/48#p6_19">48:6.19</a></small></sup>  Mă vei ridica pentru a sta cu tine pe meterezele din înalt.</p>
<p id="p6_20"><sup><small><a href="/ro/The_Urantia_Book/48#p6_20">48:6.20</a></small></sup>  Aceasta este povestea şoptită în ceasul nopţii la urechea tânărului păstor. El n-a putut-o reţine cuvânt cu cuvânt, dar din câte şi-a mai putut aminti, el a reprodus-o în termeni apropiaţi celor ai scrierilor voastre de astăzi.</p>
<p id="p6_21"><sup><small><a href="/ro/The_Urantia_Book/48#p6_21">48:6.21</a></small></sup>  Aceşti serafimi sunt, totodată, vestitorii evangheliilor dobândirii desăvârşirii, atât pentru întregul sistem, cât şi pentru ascenderul individual. Chiar şi acum, în tânărul sistem al Sataniei, învăţăturile şi planurile lor conţin luări de măsuri pentru epocile viitoare, în care lumile palat nu vor mai servi ascenderilor muritori ca trepte către sferele superioare.</p>
<p id="p6_22"><sup><small><a href="/ro/The_Urantia_Book/48#p6_22">48:6.22</a></small></sup>  2. <i>Interpreţi Rasiali.</i> Rasele fiinţelor muritoare nu sunt toate la fel. Este adevărat că un tip planetar transpare în natura şi în tendinţele fizice, mentale şi spirituale ale diverselor rase ale unei lumi date. Însă există, de asemenea, tipuri rasiale distincte, iar descendenţa acestor felurite tipuri fundamentale de fiinţe umane este marcată de tendinţe sociale foarte clare. Pe lumile timpului, interpreţii rasiali serafici se alătură eforturilor comisionarilor rasiali în armonizarea variatelor puncte de vedere ale raselor. Ei continuă să acţioneze pe lumile palat, unde aceste aceleaşi deosebiri au tendinţa de a persista într-o oarecare măsură. Pe o planetă în dezordine, precum Urantia, aceste strălucitoare fiinţe nu prea au avut vreun prilej bun de a acţiona, însă ele sunt pricepuţi sociologi şi înţelepţii consilieri etnici ai primului cer.</p>
<p id="p6_23"><sup><small><a href="/ro/The_Urantia_Book/48#p6_23">48:6.23</a></small></sup>  Ar trebui să vă gândiţi la afirmaţiile referitoare la „cer” şi la „cerul cerurilor”<sup id="cite9"><a href="#fn9">[9]</a></sup>. Cerul conceput de cea mai mare parte a profeţilor voştri era prima lume palat a sistemului local. Când apostolul vorbeşte de a fi fost „ridicat la al treilea cer”, el se referea la experienţa în care Ajustorul său s-a detaşat în cursul somnului, şi în această stare neobişnuită, a făcut o proiecţie pe a treia dintre cele şapte lumi palat<sup id="cite10"><a href="#fn10">[10]</a></sup>. Unii dintre înţelepţii voştri au avut viziunea cerului mai mare, „cerul cerurilor”, dintre care experienţa lumi palat septuple nu era decât primul cer; al doilea era Jerusemul; al treilea Edentia şi sateliţii ei; al patrulea Salvingtonul şi sferele educative care îl înconjoară; al cincilea Uversa; al şaselea Havona, şi al şaptelea Paradisul.</p>
<p id="p6_24"><sup><small><a href="/ro/The_Urantia_Book/48#p6_24">48:6.24</a></small></sup>  3. <i>Organizatorii Mentali.</i> Aceşti serafimi se consacră grupării eficiente a fiinţelor morontiale şi organizării muncii lor de echipă pe lumile palat. Ei sunt psihologii primului cer. Slujitorii serafici ai acestei diviziuni speciale au dobândit, în majoritate, o experienţă anterioară ca îngeri păzitori ai copiilor timpului, însă, dintr-un anumit motiv, elevii nu au reuşit să se personalizeze pe lumile palat sau au supravieţuit prin tehnica contopirii cu Spiritul.</p>
<p id="p6_25"><sup><small><a href="/ro/The_Urantia_Book/48#p6_25">48:6.25</a></small></sup>  Sarcina organizatorilor mentali este de a studia natura, experienţa şi statutul sufletelor înzestrate cu Ajustori şi aflate în trecere prin lumile palat, şi de a facilita pentru gruparea lor acordarea de misiuni şi de promovări. Însă organizatorii mentali nu urzesc intrigi, nu manipulează şi nu trag alte avantaje din ignoranţa sau din alte limitări ale studenţilor lumilor palat. Ei sunt în întregime echitabili şi eminamente drepţi. Ei respectă voinţa voastră morontială nou născută; ei vă consideră fiinţe voluntare independente şi caută să încurajeze dezvoltarea şi avansarea voastră rapidă. Cu ei voi vă veţi găsi faţă în faţă cu nişte prieteni adevăraţi şi nişte sfătuitori înţelegători, îngeri care sunt într-adevăr capabili să vă ajute, „să vă vadă aşa cum vă văd şi ceilalţi” şi „să vă cunoască pe voi înşivă aşa cum vă cunosc îngerii.”</p>
<p id="p6_26"><sup><small><a href="/ro/The_Urantia_Book/48#p6_26">48:6.26</a></small></sup>  Chiar şi pe Urantia, aceşti serafimi propovăduiesc acest adevăr etern: dacă propria voastră minte nu vă serveşte bine, puteţi să o schimbaţi pe mintea lui Isus din Nazaret, care vă serveşte întotdeauna bine<sup id="cite11"><a href="#fn11">[11]</a></sup>.</p>
<p id="p6_27"><sup><small><a href="/ro/The_Urantia_Book/48#p6_27">48:6.27</a></small></sup>  4. <i>Consilieri Morontiali.</i> Aceşti slujitori sunt numiţi astfel deoarece sunt însărcinaţi să-i înveţe, să-i dirijeze şi să-i sfătuiască pe muritorii supravieţuitori ai lumilor de origine umană, sufletele în tranzit către şcolile superioare ale sediilor sistemice. Ei sunt educatorii celor care caută iluminarea în unitatea experienţială a nivelelor de viaţă divergente, care încearcă să integreze semnificaţiile şi să unifice valorile. Acesta este rolul filozofiei în viaţa pământească şi al motei pe sferele morontiale.</p>
<p id="p6_28"><sup><small><a href="/ro/The_Urantia_Book/48#p6_28">48:6.28</a></small></sup>  Mota este mai mult decât o filozofie superioară; pe lângă filozofie ea este aşa cum sunt doi ochi pe lângă unul. Ea are un efect stereoscopic asupra semnificaţiilor şi a valorilor. Omul material vede universul, ca să zicem aşa, numai cu un singur ochi - îl vede plat. Studenţii lumilor palat dobândesc o perspectivă cosmică - profunzime - suprapunând percepţiile vieţii morontiale peste percepţiile vieţii fizice, iar ceea ce le îngăduie să focalizeze clar aceste puncte de vedere materiale şi morontiale este în mare măsură sprijinul, neobosit al consilierilor lor serafici, care au o mare răbdare când dau învăţăturile lor lumilor palat şi progresorilor morontiali. Numeroşi consilieri învăţători ai ordinului suprem al serafimilor şi-au început cariera sfătuind sufletele muritorilor timpului recent eliberate.</p>
<p id="p6_29"><sup><small><a href="/ro/The_Urantia_Book/48#p6_29">48:6.29</a></small></sup>  5. <i>Tehnicieni.</i> Sunt serafimii care îi ajută pe tinerii ascenderi să se adapteze la mediul nou şi relativ straniu al sferelor morontiale. Viaţa pe lumile de tranziţie comportă un contact efectiv cu energiile şi cu materialele nivelelor morontiale şi, într-o oarecare măsură, cu realităţile spirituale. Trebuie ca ascenderii să se obişnuiască cu fiecare nou stadiu al vieţii morontiale şi, în toate acestea, tehnicile serafice îi ajută foarte mult. Aceşti serafimi operează ca agenţi de legătură cu Supraveghetorii de Putere Morontială şi cu Controlorii Fizici Principali şi funcţiunea lor este mai ales aceea de a-i învăţa pe pelerinii timpului natura energiilor utilizate pe sferele de tranziţie. Ei servesc în caz de urgenţă ca traversatori ai spaţiului şi îndeplinesc numeroase alte sarcini regulate şi speciale.</p>
<p id="p6_30"><sup><small><a href="/ro/The_Urantia_Book/48#p6_30">48:6.30</a></small></sup>  6. <i>Învăţători Arhivari.</i> Aceşti serafimi înregistrează tranzacţiile care au loc la frontierele spiritualului şi ale fizicului, relaţiile dintre oameni şi îngeri, tranzacţiile morontiale ale tărâmurilor inferioare ale universului. Ei predau, de asemenea, tehnicile eficiente şi practice de înregistrare a faptelor. Există o anumită măiestrie în coordonarea şi în asamblarea inteligentă de date conexe, iar această artă este înălţată prin colaborarea cu artizani celeşti; chiar şi muritorii ascendenţi pot să se afilieze astfel cu serafimii arhivari.</p>
<p id="p6_31"><sup><small><a href="/ro/The_Urantia_Book/48#p6_31">48:6.31</a></small></sup>  Arhivarii tuturor ordinelor serafice consacră o anumită perioadă de timp educării şi instruirii progresorilor morontiali . Aceşti păstrători angelici ai faptelor temporale sunt instructorii ideali ai tuturor cercetătorilor de fapte. Înainte de a părăsi Jerusemul, veţi fi foarte bine informaţi de istoria Sataniei şi a celor 619 lumi locuite ale ei. O mare parte a acestei istorii vă va fi comunicată de arhivarii serafici.</p>
<p id="p6_32"><sup><small><a href="/ro/The_Urantia_Book/48#p6_32">48:6.32</a></small></sup>  Aceşti îngeri fac toţi parte din şirul arhivarilor care se întinde de la cei mai umili până la cei mai elevaţi conservatori ai faptelor temporale şi ai adevărurilor eterne. Într-o bună zi, ei vă vor învăţa să căutaţi atât adevărul, cât şi faptele, să vă dezvoltaţi atât sufletul, cât şi mintea. Chiar şi acum voi trebuie să învăţaţi să udaţi grădina inimii voastre şi să cercetaţi nisipurile aride ale cunoaşterii. Formele nu mai au nici o valoare când lecţiile au fost învăţate. Nu poate fi pui fără coaja oului, şi nici coaja nu mai are nici un rost după ce puiul a ieşit din ou. Însă eroarea este uneori atât de mare, încât rectificarea ei prin revelaţie ar fi fatală pentru acele adevăruri care se ridică lent şi care sunt esenţiale pentru îndepărtarea erorii prin experienţă. Când copiii au idealurile lor, nu le înlăturaţi; lăsaţi-le să crească. În timp ce veţi învăţa să gândiţi ca oameni mari va trebui, de asemenea, să învăţaţi să vă rugaţi ca nişte copii.</p>
<p id="p6_33"><sup><small><a href="/ro/The_Urantia_Book/48#p6_33">48:6.33</a></small></sup>  Legea este viaţa însăşi, iar nu regulile ei de conduită. Răul este o încălcare a legii, iar nu o violare a regulilor de conduită care ţin de viaţă, care <i>este</i> legea. Falsitatea nu este o chestiune de tehnică narativă, ci un lucru premeditat pentru a denatura adevărul. Crearea de imagini noi din fapte vechi, noua expunere a vieţii părinţilor în cea a odraslelor lor - iată triumfurile artistice ale adevărului. Până şi umbra clintirii unui singur fir de păr premeditată cu o intenţie nesinceră, cea mai mică deformare sau pervertire a ceea ce este un principiu - acestea constituie falsitatea. Însă fetişul adevărului factualizat, adevărul fosilizat, mâna de fier a adevărului aşa-zis invariabil, vă orbesc reţinându-vă într-un cerc închis al faptelor brute. Din punct de vedere tehnic se poate avea dreptate în ceea ce priveşte faptele, şi te poţi înşela mereu în privinţa adevărului.</p>
<p id="p6_34"><sup><small><a href="/ro/The_Urantia_Book/48#p6_34">48:6.34</a></small></sup>  7. <i>Rezerve Slujitoare.</i> Un corp important al tuturor ordinelor de serafimi de tranziţie este menţinut pe prima lume palat. Dintre toate ordinele de serafimi, şi după păzitorii destinului, aceşti slujitori de tranziţie sunt cel mai aproape de oameni, şi veţi petrece cu ei multe dintre momentele voastre de tihnă. Îngerii se bucură să servească, şi când nu au sarcini de îndeplinit ei servesc ca voluntari. La numeroşi muritori ascendenţi, când sufletul se aprinde pentru prima dată de focul divin al voinţei de a servi, acest lucru se petrece ca urmare a unei prietenii personale cu slujitorii voluntari ai rezervelor serafice.</p>
<p id="p6_35"><sup><small><a href="/ro/The_Urantia_Book/48#p6_35">48:6.35</a></small></sup>  De la ei veţi învăţa să lăsaţi ca presiunile să se dezvolte în stabilitate şi certitudine; să fiţi încrezători şi sârguincioşi şi, în acelaşi timp, voioşi; să acceptaţi încercările fără să vă plângeţi, şi să înfruntaţi dificultăţile şi incertitudinile fără frică. Ei vă vor întreba: dacă voi nu reuşiţi, vă veţi ridica oare cu dârzenie pentru a încerca din nou? Dacă reuşiţi, veţi păstra oare un echilibru bine cumpănit, o atitudine fermă şi spiritualizată pe toată durata fiecărui efort din lunga luptă de zdrobire a lanţurilor inerţiei materiale pentru atingerea libertăţii existenţei spirituale?</p>
<p id="p6_36"><sup><small><a href="/ro/The_Urantia_Book/48#p6_36">48:6.36</a></small></sup>  Spre deosebire de muritori, aceşti îngeri au avut numeroase dezamăgiri, şi ei vă vor arăta că dezamăgirile voastre cele mai descurajante au devenit uneori binecuvântările voastre cele mai mari. Uneori sădirea unei seminţe necesită moartea ei, moartea celor mai dragi speranţe ale voastre, înainte ca sămânţa să poată renaşte pentru a da rodul unei noi vieţi şi al unor noi oportunităţi . Ei vă vor învăţa să suferiţi mai puţin de amărăciuni şi de decepţii, mai întâi făcându-vă mai puţine planuri personale cu privire la alte personalităţi, şi apoi acceptându-vă soarta, atunci când vă veţi fi îndeplinit în mod fidel datoria.</p>
<p id="p6_37"><sup><small><a href="/ro/The_Urantia_Book/48#p6_37">48:6.37</a></small></sup>  Veţi învăţa că vă veţi îngreuna poverile şi vă veţi diminua şansele de reuşită dacă vă luaţi prea în serios. Nimic nu are prioritate asupra muncii care ţine de sfera voastră statutară - prezenta lume sau următoarele. Munca de pregătire pentru următoarea sferă mai elevată este foarte importantă, însă nimic nu este atât de important ca munca lumii pe care trăiţi actualmente. Însă, deşi <i>munca</i> este importantă, <i>egoul</i> nu este. Când vă simţiţi importanţi, pierdeţi atât de multă energie pentru a justifica mândria egoului vostru, încât mai rămâne puţină energie pentru a înfăptui munca. Importanţa de sine, nu importanţa muncii este cea care epuizează creaturile imature; elementul egoului este cel care epuizează, iar nu efortul de a reuşi. Puteţi face o lucrare importantă cât timp nu vă daţi importanţă vouă; puteţi să faceţi mai multe lucruri la fel de uşor ca pe unul singur, dacă lăsaţi egoul deoparte. Varietatea este odihnitoare; monotonia este cea care uzează şi epuizează. Toate zilele sunt la fel - viaţa, sau alternativa morţii.</p>
<h2 id="p7" class="toc-header"><a href="#p7" class="toc-anchor">¶</a> 7. MOTA MORONTIALĂ </h2>
<p id="p7_1"><sup><small><a href="/ro/The_Urantia_Book/48#p7_1">48:7.1</a></small></sup>  Planurile inferioare ale motei morontiale sunt în continuitate directă cu nivelele superioare ale filozofiei umane. Pe prima lume palat, se obişnuieşte ca studenţilor mai puţin avansaţi să li se predea prin tehnica în paralel; adică, într-o coloană se prezintă conceptele mai simple ale înţelesurilor motei, iar în coloana alăturată se citează afirmaţii analoage ale filozofiei umane.</p>
<p id="p7_2"><sup><small><a href="/ro/The_Urantia_Book/48#p7_2">48:7.2</a></small></sup>  Cu puţin timp în urmă, în timp ce îndeplineam o misiune pe prima lume palat de pe Satania, am avut ocazia să observ această metodă de învăţare; cu toate că nu am voie să vă expun conţinutul în mota al lecţiei, am permisiunea de a reproduce cele douăzeci şi opt de citate din filozofia umană pe care instructorul morontiei le folosea ca materiale ilustrative pentru a-i ajuta pe noii sosiţi pe lumile casă, în primele lor eforturi de a sesiza înţelesul şi semnificaţia motei. Iată care erau aceste ilustrări prin filozofia umană:</p>
<p id="p7_3"><sup><small><a href="/ro/The_Urantia_Book/48#p7_3">48:7.3</a></small></sup>  1. O demonstraţie de iscusinţă specializată nu înseamnă că se posedă capacitate spirituală. Ingeniozitatea nu este un substitut al adevăratului caracter.</p>
<p id="p7_4"><sup><small><a href="/ro/The_Urantia_Book/48#p7_4">48:7.4</a></small></sup>  2. Rare sunt persoanele care trăiesc la nivelul credinţei pe care o au cu adevărat. Teama iraţională este o fraudă intelectuală majoră practicată asupra sufletului muritor în evoluţie.</p>
<p id="p7_5"><sup><small><a href="/ro/The_Urantia_Book/48#p7_5">48:7.5</a></small></sup>  3. Capacităţile înnăscute nu pot fi depăşite; jumătate de litru nu poate niciodată conţine un litru. Este imposibil să se introducă mecanic un concept spiritual în tiparul memoriei materiale.</p>
<p id="p7_6"><sup><small><a href="/ro/The_Urantia_Book/48#p7_6">48:7.6</a></small></sup>  4. Rari sunt muritorii care îndrăznesc vreodată să tragă totalitatea creditelor lor de personalitate stabilite prin serviciile conjugate ale naturii şi ale harului. Cea mai mare parte a sufletelor sărăcite sunt în realitate bogate, însă refuză să o creadă.</p>
<p id="p7_7"><sup><small><a href="/ro/The_Urantia_Book/48#p7_7">48:7.7</a></small></sup>  5. Dificultăţile pot să provoace mediocritatea şi să învingă pe cei temători, însă pe copiii celor Preaînalţi doar îi stimulează.</p>
<p id="p7_8"><sup><small><a href="/ro/The_Urantia_Book/48#p7_8">48:7.8</a></small></sup>  6. A te bucura de privilegii fără a abuza de ele, a dispune de libertate fără desfrâu, a poseda puterea refuzând cu fermitate să o utilizaţi pentru ambiţii personale - acestea sunt însemnele unei înalte civilizaţii.</p>
<p id="p7_9"><sup><small><a href="/ro/The_Urantia_Book/48#p7_9">48:7.9</a></small></sup>  7. Nu se pot produce accidente neprevăzute şi inexplicabile în cosmos. Fiinţele celeste nu îşi vin în ajutorul unei creaturi inferioare care refuză să acţioneze potrivit iluminării pe care o posedă asupra adevărului.</p>
<p id="p7_10"><sup><small><a href="/ro/The_Urantia_Book/48#p7_10">48:7.10</a></small></sup>  8. Efortul nu produce întotdeauna bucurie, însă nu există fericire fără efort inteligent.</p>
<p id="p7_11"><sup><small><a href="/ro/The_Urantia_Book/48#p7_11">48:7.11</a></small></sup>  9. Acţiunea duce la dobândirea de forţă; cumpătarea rezultă în farmec.</p>
<p id="p7_12"><sup><small><a href="/ro/The_Urantia_Book/48#p7_12">48:7.12</a></small></sup>  10. Justeţea atinge corzile armonioase ale adevărului, iar melodia vibrează în întregul cosmos, până când recunoaşte Infinitul.</p>
<p id="p7_13"><sup><small><a href="/ro/The_Urantia_Book/48#p7_13">48:7.13</a></small></sup>  11. Cei slabi se complac în a lua hotărâri, însă cei puternici acţionează. Viaţa nu este decât munca unei zile - faceţi-o bine. Acţiunea este a noastră; consecinţele sunt ale lui Dumnezeu.</p>
<p id="p7_14"><sup><small><a href="/ro/The_Urantia_Book/48#p7_14">48:7.14</a></small></sup>  12. În cosmos, cea mai mare suferinţă este aceea de a nu fi suferit niciodată. Muritorii nu învaţă înţelepciunea decât trecând prin chinuri.</p>
<p id="p7_15"><sup><small><a href="/ro/The_Urantia_Book/48#p7_15">48:7.15</a></small></sup>  13. Stelele se disting mai bine din izolarea solitară a adâncimilor experienţiale, iar nu din extazul şi din iluminarea de pe crestele munţilor.</p>
<p id="p7_16"><sup><small><a href="/ro/The_Urantia_Book/48#p7_16">48:7.16</a></small></sup>  14. Stârniţi pofta de adevăr a asociaţilor voştri. Daţi sfaturi numai când vi se cere.</p>
<p id="p7_17"><sup><small><a href="/ro/The_Urantia_Book/48#p7_17">48:7.17</a></small></sup>  15. Afectarea este efortul ridicol al ignoranţilor de a părea înţelepţi, încercarea sufletului sterp de a părea bogat.</p>
<p id="p7_18"><sup><small><a href="/ro/The_Urantia_Book/48#p7_18">48:7.18</a></small></sup>  16. Se poate percepe adevărul spiritual înainte de a-l experimentat în simţire, şi numeroase adevăruri nu sunt cu adevărat simţite decât în adversitate.</p>
<p id="p7_19"><sup><small><a href="/ro/The_Urantia_Book/48#p7_19">48:7.19</a></small></sup>  17. Ambiţia este periculoasă atât timp cât nu este complet socializată. Voi nu aţi dobândit cu adevărat o virtute înainte ca acţiunile voastre să nu vă fi făcut demni de ea.</p>
<p id="p7_20"><sup><small><a href="/ro/The_Urantia_Book/48#p7_20">48:7.20</a></small></sup>  18. Nerăbdarea este o otravă a spiritului; furia seamănă cu o piatră aruncată într-un cuib de viespi.</p>
<p id="p7_21"><sup><small><a href="/ro/The_Urantia_Book/48#p7_21">48:7.21</a></small></sup>  19. Îngrijorarea trebuie abandonată. Dezamăgirile cel mai greu de îndurat sunt cele care nu vin niciodată.</p>
<p id="p7_22"><sup><small><a href="/ro/The_Urantia_Book/48#p7_22">48:7.22</a></small></sup>  20. Doar un poet poate distinge poezia în proza banală a vieţii de rutină.</p>
<p id="p7_23"><sup><small><a href="/ro/The_Urantia_Book/48#p7_23">48:7.23</a></small></sup>  21. Înalta misiune a unei arte este de a prefigura, prin iluziile sale, o realitate superioară a universului, de a cristaliza emoţiile timpului într-un gând al eternităţii.</p>
<p id="p7_24"><sup><small><a href="/ro/The_Urantia_Book/48#p7_24">48:7.24</a></small></sup>  22. Un suflet în evoluţie nu este făcut divin prin ceea ce face, ci prin ceea ce se străduieşte să facă.</p>
<p id="p7_25"><sup><small><a href="/ro/The_Urantia_Book/48#p7_25">48:7.25</a></small></sup>  23. Moartea nu adaugă nimic posesiunilor intelectuale, nici înzestrării spirituale, însă ea adaugă statutului experienţial conştiinţa supravieţuirii.</p>
<p id="p7_26"><sup><small><a href="/ro/The_Urantia_Book/48#p7_26">48:7.26</a></small></sup>  24. Destinul eternităţii se determină clipă de clipă prin înfăptuirile vieţii de zi cu zi. Acţiunile de azi formează destinul de mâine.</p>
<p id="p7_27"><sup><small><a href="/ro/The_Urantia_Book/48#p7_27">48:7.27</a></small></sup>  25. Măreţia nu constă atât de mult în a poseda forţă, cât în a o folosi cu înţelepciune şi dumnezeieşte.</p>
<p id="p7_28"><sup><small><a href="/ro/The_Urantia_Book/48#p7_28">48:7.28</a></small></sup>  26. Nu posedăm cunoaşterea decât împărtăşind-o; ea este protejată prin înţelepciune şi socializată de iubire.</p>
<p id="p7_29"><sup><small><a href="/ro/The_Urantia_Book/48#p7_29">48:7.29</a></small></sup>  27. Progresul necesită dezvoltarea individualităţii; mediocritatea caută să se perpetueze în uniformitate.</p>
<p id="p7_30"><sup><small><a href="/ro/The_Urantia_Book/48#p7_30">48:7.30</a></small></sup>  28. Argumentarea necesară pentru a apăra o teză este invers proporţională cu adevărul conţinut în acea teză.</p>
<p id="p7_31"><sup><small><a href="/ro/The_Urantia_Book/48#p7_31">48:7.31</a></small></sup>  Aceasta este munca începătorilor pe prima lume palat, în timp ce elevii mai avansaţi de pe lumile următoare stăpânesc nivelele superioare ale clarviziunii cosmice şi ale motei morontiale.</p>
<h2 id="p8" class="toc-header"><a href="#p8" class="toc-anchor">¶</a> 8. PROGRESORII MORONTIALI </h2>
<p id="p8_1"><sup><small><a href="/ro/The_Urantia_Book/48#p8_1">48:8.1</a></small></sup>  Din momentul absolvirii în lumile palat până la dobândirea statutului spiritual în cariera suprauniversală, muritorii ascendenţi sunt numiţi progresori morontiali. Trecerea voastră prin această minunată viaţă de frontieră va rămâne o experienţă de neuitat şi o amintire încântătoare. Ea este poarta evolutivă către viaţa spirituală şi către atingerea finală a perfecţiunii creaturilor, prin care ascenderii ating ţelul timpului - găsirea lui Dumnezeu în Paradis.</p>
<p id="p8_2"><sup><small><a href="/ro/The_Urantia_Book/48#p8_2">48:8.2</a></small></sup>  Planul morontial de progres al muritorilor şi planul spiritual subsecvent, această şcoală universală de educaţie minuţioasă a creaturilor ascendente, comportă un ţel divin şi bine definit. Este planul Creatorilor de a oferi creaturilor timpului un mai mare prilej de a stăpânii detaliile funcţionării şi administrării marelui univers, şi cea mai bună manieră de a urma acest lung curs de pregătire constă în înălţarea treptată a muritorilor, făcându-i efectiv să participe la fiecare dintre etapele ascensiunii.</p>
<p id="p8_3"><sup><small><a href="/ro/The_Urantia_Book/48#p8_3">48:8.3</a></small></sup>  Planul supravieţuirii muritorilor are un scop practic şi util; dacă sunteţi receptorii acestei întregi lucrări divine şi ai acestei pregătiri pline de grijă, acest lucru nu se face doar în vederea unei supravieţuiri pentru a se bucura de o fericire perpetuă şi de o bunăstare eternă. Există un ţel de servire transcendentă ascuns dincolo de orizontul prezentei epoci a universului. Dacă Zeii ar fi proiectat numai să vă ducă într-o lungă plimbare de bucurie veşnică, ei sigur nu ar fi transformat universul etern într-o imensă şi complexă şcoală de instruire practică, nu ar fi solicitat o parte substanţială a creaturilor celeste ca învăţători şi ca instructori, şi nu ar fi petrecut apoi epoci de-a rândul călăuzindu-vă, unul câte unul, prin această gigantică şcoală universală de instruire experienţială. Dezvoltarea planului de înaintare a muritorilor pare a fi una dintre principalele griji ale prezentului univers organizat, şi majoritatea unui număr incalculabil de ordine de inteligenţă create este fie direct, fie indirect angajată în a face să progreseze o fază sau o alta a acestui plan de perfecţionare progresivă.</p>
<p id="p8_4"><sup><small><a href="/ro/The_Urantia_Book/48#p8_4">48:8.4</a></small></sup>  Trecând de scara ascendentă a existenţei vii, de la starea de om muritor până la îmbrăţişarea Deităţii, veţi trăi efectiv însăşi viaţa creaturilor făcute perfecte care există în toate stadiile şi fazele ce se pot întâlni în cadrul prezentei epoci a universului. Intervalul dintre starea de om muritor şi statutul de finalitar în Paradis înglobează tot ceea poate exista astăzi - tot ceea ce este în prezent posibil pentru ordinele vii de creaturi finite şi inteligente şi făcute perfecte. Dacă destinul viitor al finalitarilor Paradisului este de a servi în noile universuri, actualmente în formare, este sigur că această nouă şi viitoare creaţie nu va conţine ordine de creaturi experienţiale a căror viaţă să fie în întregime diferită de cea pe care finalitarii muritori o vor fi trăit pe o lume oarecare ca parte a pregătirii lor ascendente sau ca una dintre etapele progresului lor de la o epocă la alta, pentru a trece de la starea animală la cea de înger, apoi de la starea de înger la cea de spirit şi de la cea de spirit la cea de Dumnezeu.</p>
<p id="p8_5"><sup><small><a href="/ro/The_Urantia_Book/48#p8_5">48:8.5</a></small></sup>  [Prezentat de un Arhanghel al Nebadonului.]</p>
<br/>
<figure class="table chapter-navigator">
  <table>
    <tbody>
      <tr>
        <td>
        <a href="/ro/The_Urantia_Book/47">
          <span class="mdi mdi-arrow-left-drop-circle"></span><span class="pl-2">Capitolul 47. Cele şapte lumi palat</span>
        </a>
        </td>
        <td>
        <a href="/ro/The_Urantia_Book/Index">
          <span class="mdi mdi-book-open-variant"></span><span class="pl-2">Index</span>
        </a>
        <br>
        <a href="/ro/The_Urantia_Book_Multiple/48">
          <span class="mdi mdi-view-parallel"></span><span class="pl-2">Varianta multipla</span>
        </a>
        </td>
        <td>
        <a href="/ro/The_Urantia_Book/49">
          <span class="pr-2">Capitolul 49. Lumile locuite</span><span class="mdi mdi-arrow-right-drop-circle"></span>
        </a>
        </td>
      </tr>
    </tbody>
  </table>
</figure>
<h2>Referințe</h2>
<div style="-moz-column-width: 30em; -webkit-column-width: 30em; column-width: 30em; margin-top: 1em;">
<ol style="margin: 0; padding-top: 0px;">
  <li style="margin-top:0px;" id="fn1"><a href="#cite1">↑</a> <i>In rai substanta mai buna</i>: <a href="/ro/Bible/Matthew/6#v19">Mat 6:19-20</a>; <a href="/ro/Bible/Hebrews/10#v34">Evr 10:34</a>. </li>
  <li id="fn2"><a href="#cite2">↑</a> <i>Constructor de oraș, făuritor, este Dumnezeu</i>: <a href="/ro/Bible/2_Corinthians/5#v1">2 Cor 5:1</a>; <a href="/ro/Bible/Hebrews/11#v10">Evr 11:10</a>. </li>
  <li id="fn3"><a href="#cite3">↑</a> <i>Țară mai bună —cerească—</i>: <a href="/ro/Bible/Hebrews/11#v16">Evr 11:16</a>. </li>
  <li id="fn4"><a href="#cite4">↑</a> <i>Toate lucrurile lucrează împreună</i>: <a href="/ro/Bible/Romans/8#v28">Rom 8:28</a>. </li>
  <li id="fn5"><a href="#cite5">↑</a> <i>Deflația Eului</i>: <a href="/ro/Bible/Romans/12#v3">Rom 12:3</a>; <a href="/ro/Bible/2_Corinthians/12#v7">2 Cor 12:7</a>; <a href="/ro/Bible/Galatians/6#v3">Gal 6:3</a>. </li>
  <li id="fn6"><a href="#cite6">↑</a> <i>Bunătatea lui Dumnezeu duce la</i>: <a href="/ro/Bible/Romans/2#v4">Rom 2:4</a>. </li>
  <li id="fn7"><a href="#cite7">↑</a> <i>Dragostea lui Dumnezeu alungă frica</i>: <a href="/ro/Bible/1_John/4#v18">1 Ioan 4:18</a>. </li>
  <li id="fn8"><a href="#cite8">↑</a> <i>Psalmul 23</i>: <a href="/ro/Bible/Psalms/23#v1">Ps 23:1-6</a>. </li>
  <li id="fn9"><a href="#cite9">↑</a> <i>Raiul, raiul cerurilor</i>: <a href="/ro/Bible/1_Kings/8#v27">1 Reg 8:27</a>; <a href="/ro/Bible/2_Chronicles/2#v6">2 Cron 2:6</a>; <a href="/ro/Bible/2_Chronicles/6#v18">2 Cron 6:18</a>; <a href="/ro/Bible/Nehemiah/9#v6">Nee 9:6</a>; <a href="/ro/Bible/Psalms/148#v4">Ps 148:4</a>; <a href="/ro/Bible/Deuteronomy/10#v14">Dt 10:14</a>. </li>
  <li id="fn10"><a href="#cite10">↑</a> <i>Prins în al treilea cer</i>: <a href="/ro/Bible/2_Corinthians/12#v2">2 Cor 12:2</a>. </li>
  <li id="fn11"><a href="#cite11">↑</a> <i>Mintea lui Isus</i>: <a href="/ro/Bible/1_Corinthians/2#v16">1 Cor 2:16</a>; <a href="/ro/Bible/Philippians/2#v5">Flp 2:5</a>. </li>
</ol>
</div>
