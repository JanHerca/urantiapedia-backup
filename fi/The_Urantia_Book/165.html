<!--
title: LUKU 165. PEREAN-LÄHETYSRETKI ALKAA
description: 
published: true
date: 2023-5-16T23:56:32Z
tags: the urantia book—papers
editor: ckeditor
dateCreated: 2022-8-10T23:7:40Z
-->

<p class="v-card v-sheet theme--light grey lighten-3 px-2 mb-4">© 1993 Urantia Foundationin</p>
<figure class="table chapter-navigator">
  <table>
    <tbody>
      <tr>
        <td>
        <a href="/fi/The_Urantia_Book/164">
          <span class="mdi mdi-arrow-left-drop-circle"></span><span class="pl-2">Luku 164. Temppelin vihkimisen muistojuhla</span>
        </a>
        </td>
        <td>
        <a href="/fi/The_Urantia_Book/Index">
          <span class="mdi mdi-book-open-variant"></span><span class="pl-2">Indeksi</span>
        </a>
        <br>
        <a href="/fi/The_Urantia_Book_Multiple/165">
          <span class="mdi mdi-view-parallel"></span><span class="pl-2">Useita versioita</span>
        </a>
        </td>
        <td>
        <a href="/fi/The_Urantia_Book/166">
          <span class="pr-2">Luku 166. Viimeinen käynti pohjois-Pereassa</span><span class="mdi mdi-arrow-right-drop-circle"></span>
        </a>
        </td>
      </tr>
    </tbody>
  </table>
</figure>
<span id="p0"><a href="#p0" class="toc-anchor">¶</a> </span>
<p id="p0_1"><sup><small><a href="/fi/The_Urantia_Book/165#p0_1">165:0.1</a></small></sup>  TIISTAINA, tammikuun 3. päivänä vuonna 30 jKr, Abner, joka oli Johannes Kastajan kahdentoista apostolin entinen päällikkö, nasiiri ja Eengedin nasiirikoulun entinen johtaja ja nyt valtakunnan seitsemänkymmenen sanansaattajan päällikkö, kutsui koolle työtoverinsa ja antoi heille lopulliset ohjeet, ennen kuin lähetti heidät lähetysmatkalle kaikkiin Perean kaupunkeihin ja kyliin. Tämä Perean-lähetysretki kesti lähes kolme kuukautta, ja se oli Mestarin viimeinen työtehtävä. Näiden toimien parista Jeesus meni välittömästi Jerusalemiin käydäkseen läpi viimeiset lihallisen elämänvaiheensa kokemukset. Nämä seitsemänkymmentä sanansaattajaa, joiden aherrukseen Jeesus ja kaksitoista apostolia myös aika ajoin omine toimineen tulivat mukaan, työskentelivät seuraavissa kaupungeissa ja niiden lisäksi noin viidessäkymmenessä kylässä: Zaafon, Gadara, Makad, Arbela, Raamat, Edrei, Bosora, Caspin, Mispeh, Gerasa, Ragaba, Sukkot, Amathus, Adam, Penuel, Capitolias, Dion, Hatita, Gadda, Filadelfia, Jogbehah, Gilead, Bet-Nimrah, Tyyro, Elealah, Livias, Heshbon, Callirrhoe, Bet-Peor, Shittim, Sibmah, Medeba, Bet-Meon, Areopolis ja Aroer.</p>
<p id="p0_2"><sup><small><a href="/fi/The_Urantia_Book/165#p0_2">165:0.2</a></small></sup>  Koko Perean-kiertomatkan ajan naisten yhteisö, johon nyt kuului kuusikymmentäkaksi jäsentä, suoritti suurimman osan sairaiden hoivaamistyöstä. Kysymys oli valtakunnan evankeliumin korkeampien hengellisten puolien kehittymisen loppujaksosta, ja niinpä sen kuluessa ei pantu toimeen tunnustekoja. Mikään muu Palestiinan osa ei tullut yhtä perusteellisesti Jeesuksen apostolien ja opetuslasten toimesta läpikäydyksi, ja millään muulla seudulla eivät kansalaisten keskitasoa paremmat kansanluokat yhtä yleisesti omaksuneet Mestarin opetusta.</p>
<p id="p0_3"><sup><small><a href="/fi/The_Urantia_Book/165#p0_3">165:0.3</a></small></sup>  Pereassa asui tuohon aikaan suunnilleen yhtä paljon ei-juutalaisia kuin juutalaisiakin, sillä Juudas Makkabealaisen aikoihin juutalaisia oli yleisesti siirretty näiltä seuduilta muualle. Perea oli koko Palestiinan kaunein ja maalauksellisin maakunta. Pereasta puhuessaan juutalaiset sanoivat yleensä ”Jordanintakainen maa”.</p>
<p id="p0_4"><sup><small><a href="/fi/The_Urantia_Book/165#p0_4">165:0.4</a></small></sup>  Koko tämän vaiheen ajan Jeesus jakoi aikansa niin, että hän oli vuoroin Pellan leirillä, vuoroin kahdentoista apostolin seurassa matkoilla auttamassa seitsemääkymmentä sanansaattajaa eri kaupungeissa, joissa nämä opettivat ja saarnasivat. Abnerin neuvojen mukaan seitsemänkymmentä sanansaattajaa kastoivat kaikki uskovat, vaikkei Jeesus ollut heitä sellaiseen velvoittanut.</p>
<h2 id="p1" class="toc-header"><a href="#p1" class="toc-anchor">¶</a> 1. PELLAN LEIRILLÄ </h2>
<p id="p1_1"><sup><small><a href="/fi/The_Urantia_Book/165#p1_1">165:1.1</a></small></sup>  Tammikuun puolivälissä Pellan leirillä oli koolla yli tuhat kaksisataa henkilöä, ja leirissä asuessaan Jeesus opetti tätä väenpaljoutta vähintään kerran päivässä. Tavallisesti hän puhui yhdeksän aikaan aamulla, ellei sade sitä estänyt<sup id="cite1"><a href="#fn1">[1]</a></sup>. Pietari ja muut apostolit opettivat jokaisena iltapäivänä. Illat Jeesus varasi kahdelletoista apostolille ja muille edistyneemmille opetuslapsille pitämilleen, jo tavaksi muodostuneille kysymys- ja vastaustunneille. Iltaryhmissä osanottajia oli keskimäärin viisikymmentä.</p>
<p id="p1_2"><sup><small><a href="/fi/The_Urantia_Book/165#p1_2">165:1.2</a></small></sup>  Maaliskuun puolivälissä, aikana, jolloin Jeesus aloitti matkansa kohti Jerusalemia, yli neljätuhatta henkilöä muodosti sen suuren kuulijakunnan, joka joka aamu kuuli Jeesuksen tai Pietarin saarnan. Mestari tahtoi päättää työnsä maan päällä hetkenä, jolloin kiinnostus hänen sanomaansa kohtaan oli noussut korkealle ja saavuttanut valtakunnan etenemisen käsillä olevan toisen eli tunnusteoista vapaan vaiheen puitteissa lakikorkeutensa. Vaikka tästä väenpaljoudesta kolme neljäsosaa olikin totuudenetsijöitä, sen joukossa oli myös suuri määrä Jerusalemista ja muualta tulleita fariseuksia samoin kuin lukuisia epäilijöitä ja saivartelijoita.</p>
<p id="p1_3"><sup><small><a href="/fi/The_Urantia_Book/165#p1_3">165:1.3</a></small></sup>  Jeesus ja kaksitoista apostolia omistivat paljon aikaa Pellan leiriin kokoontuneelle kansanjoukolle. Kaksitoista apostolia osoittivat varsin vähän huomiota kenttätyöhön: he poistuivat leiriltä vain silloin tällöin käydäkseen Jeesuksen mukana tapaamassa Abnerin työtovereita. Perean seutu oli Abnerille varsin tuttua, olihan tämä juuri se kenttä, jolla hänen entinen mestarinsa, Johannes Kastaja, oli suorittanut suurimman osan työstään. Perean-retkelle lähdettyään Abner ja seitsemänkymmentä sanansaattajaa eivät enää koskaan palanneet Pellan leirille.</p>
<h2 id="p2" class="toc-header"><a href="#p2" class="toc-anchor">¶</a> 2. SAARNA HYVÄSTÄ PAIMENESTA </h2>
<p id="p2_1"><sup><small><a href="/fi/The_Urantia_Book/165#p2_1">165:2.1</a></small></sup>  Yli kolmensadan jerusalemilaisen seurue, johon kuului fariseusten lisäksi myös muita, kulki Jeesuksen perässä kohti pohjoista ja Pellaa, kun hän temppelin vihkimisen muistojuhlan päätyttyä kiiruhti pois juutalaisten johtomiesten valtapiiristä; ja juuri näiden juutalaisopettajien ja -johtajien läsnä ollessa ja kahdentoista apostolin kuullen Jeesus esitti saarnan aiheesta ”Hyvä paimen”. Puoli tuntia jatkuneen epämuodollisen keskustelun jälkeen Jeesus, joka puhui noin sadan ihmisen ryhmälle, sanoi:</p>
<p id="p2_2"><sup><small><a href="/fi/The_Urantia_Book/165#p2_2">165:2.2</a></small></sup>  ”Tänä iltana minulla on teille paljon sanottavaa, ja koska moni teistä on opetuslapsiani ja koska jotkut teistä ovat katkeria vihamiehiäni, esitän opetukseni vertauksena, jotta jokainen teistä voi ottaa siitä omakseen sen, mikä löytää sijan itse kunkin sydämessä.</p>
<p id="p2_3"><sup><small><a href="/fi/The_Urantia_Book/165#p2_3">165:2.3</a></small></sup>  ”Tänä iltana tässä edessäni on ihmisiä, jotka olisivat valmiit kuolemaan puolestani ja tämän valtakunnan evankeliumin puolesta, ja tulevina vuosina muutamat heistä sillä tavoin itsensä myös uhraavat. Ja täällä teidän joukossanne on myös muutamia perinteellisyyden orjia, jotka ovat kulkeneet perässäni aina Jerusalemista saakka ja jotka yhdessä pimeyteen ja harhaan joutuneiden johtajienne kanssa koettavat tappaa Ihmisen Pojan<sup id="cite2"><a href="#fn2">[2]</a></sup>. Elämä, jota nyt lihallisessa hahmossa elän, on esittävä tuomionsa teistä kumpaisistakin, sekä oikeista paimenista että vääristä paimenista. Jos väärä paimen olisi sokea, hänessä ei olisi syntiä, mutta te väitätte näkevänne; sanotte olevanne Israelin opettajia, siksi synnin taakka pysyy päällänne.</p>
<p id="p2_4"><sup><small><a href="/fi/The_Urantia_Book/165#p2_4">165:2.4</a></small></sup>  ”Oikea paimen kokoaa vaaran uhatessa katraansa yöksi karsinaan<sup id="cite3"><a href="#fn3">[3]</a></sup>. Ja aamun valjettua hän menee sisälle tarhaan veräjästä, ja kun hän kutsuu, lampaat tuntevat hänen äänensä. Jokainen paimen, joka menee sisälle lammastarhaan muualta kuin veräjästä, on varas ja ryöväri<sup id="cite4"><a href="#fn4">[4]</a></sup>. Oikea paimen astuu sisälle tarhaan, vasta kun veräjänvartija on avannut hänelle oven, ja koska hänen lampaansa tuntevat hänen äänensä, ne tulevat hänen käskystään ulos tarhasta; ja kun hänen omansa on tällä tavoin saatu ulos tarhasta, oikea paimen astuu niiden edellä; hän näyttää tietä, ja lampaat seuraavat häntä. Hänen lampaansa seuraavat häntä, koska ne tuntevat hänen äänensä; ne eivät seuraa vierasta. Ne pakenevat vieraan edestä, sillä ne eivät tunne hänen ääntään<sup id="cite5"><a href="#fn5">[5]</a></sup>. Tämä väenpaljous, joka on tänne ympärillemme kokoontunut, on kuin katras ilman paimenta, mutta kun puhumme heille, he tuntevat paimenen äänen, ja he seuraavat meidän jäljessämme; ainakin niin tekevät ne, jotka isoavat totuutta ja janoavat vanhurskautta. Jotkut teistä eivät ole minun tarhastani; ette tunne ääntäni ettekä seuraa minua. Ja koska olette vääriä paimenia, lampaat eivät tunne ääntänne eivätkä ne seuraa teitä.”</p>
<p id="p2_5"><sup><small><a href="/fi/The_Urantia_Book/165#p2_5">165:2.5</a></small></sup>  Ja kun Jeesus oli esittänyt tämän vertauksen, kukaan ei esittänyt hänelle yhtään kysymystä. Hetken kuluttua hän jatkoi puhettaan ja ryhtyi erittelemään vertausta:</p>
<p id="p2_6"><sup><small><a href="/fi/The_Urantia_Book/165#p2_6">165:2.6</a></small></sup>  ”Te, jotka tahtoisitte olla Isäni katraiden apupaimenia, teidän täytyy paitsi olla kelvollisia johtajia myös <i>ruokkia</i> katrasta hyvällä ravinnolla; ette ole oikeita paimenia, ellette johda katraitanne viheriöiville laitumille ja tyynien vesien äärelle<sup id="cite6"><a href="#fn6">[6]</a></sup>.</p>
<p id="p2_7"><sup><small><a href="/fi/The_Urantia_Book/165#p2_7">165:2.7</a></small></sup>  ”Ja nyt, jotteivät jotkut teistä käsittäisi tätä vertausta liian vaivattomasti, teen tiettäväksi, että olen sekä veräjä Isän lammastarhaan että samalla Isäni katraiden oikea paimen<sup id="cite7"><a href="#fn7">[7]</a></sup>. Jokainen paimen, joka koettaa astua sisälle tarhaan ilman minua, tulee epäonnistumaan, eivätkä lampaat kuule hänen ääntään. Minä olen tuo veräjä — yhdessä niiden kanssa, jotka kanssani palvelevat. Jokainen sielu, joka astuu ikuiselle tielle niillä keinoin, jotka olen luonut ja säätänyt, tulee olemaan pelastettu, ja hän kykenee jatkamaan matkaansa kunnes saavuttaa Paratiisin ikuiset laidunniityt.</p>
<p id="p2_8"><sup><small><a href="/fi/The_Urantia_Book/165#p2_8">165:2.8</a></small></sup>  ”Mutta olen myös se oikea paimen, joka on valmis vaikka antamaan henkensä lampaiden edestä<sup id="cite8"><a href="#fn8">[8]</a></sup>. Varas murtautuu sisälle tarhaan vain varastaakseen ja tappaakseen ja hävittääkseen. Mutta minä olen tullut, jotta teillä kaikilla olisi elämä ja jotta teillä olisi sitä yhä yltäkylläisemmin. Joka on palkollinen, juoksee vaaran hetkellä pakoon ja antaa lampaiden joutua hajalle ja perikatoon. Mutta oikea paimen ei juokse pakoon, kun susi tulee, vaan hän suojelee katrastaan ja, jos on tarpeen, hän antaa henkensä lampaidensa edestä. Totisesti, totisesti minä sanon teille, ystävät ja vihamiehet: Minä olen se oikea paimen; minä tunnen omani, ja omani tuntevat minut. Vaaran edessä minä en pakene. Vien päätökseen tämän palveluksen, jolla täytän Isäni tahdon, enkä hylkää katrasta, jonka Isä on hoitooni uskonut.</p>
<p id="p2_9"><sup><small><a href="/fi/The_Urantia_Book/165#p2_9">165:2.9</a></small></sup>  ”Mutta minulla on monia muitakin lampaita, eivätkä ne ole tästä tarhasta, eivätkä nämä sanat ole totta vain tämän maailman osalta<sup id="cite9"><a href="#fn9">[9]</a></sup>. Myös nämä toiset lampaat kuulevat ja tuntevat ääneni, ja olen luvannut Isälle, että ne kaikki tuodaan samaan tarhaan, samaan Jumalan poikien veljesyhteisöön. Ja silloin te kaikki tunnette saman paimenen, oikean paimenen, äänen ja tunnustatte Jumalan olevan isänne.</p>
<p id="p2_10"><sup><small><a href="/fi/The_Urantia_Book/165#p2_10">165:2.10</a></small></sup>  ”Ja niin tulette tietämään, miksi Isä rakastaa minua ja on antanut kaikki katraansa tällä alueella minun hoiviini; siihen on syynä se, että Isä tietää, etten epäröi pitäessäni huolta lammastarhasta; etten hylkää lampaitani ja etten, jos niin vaaditaan, emmi antaa henkeäni hänen moninaisia katraitaan palvellessani<sup id="cite10"><a href="#fn10">[10]</a></sup>. Mutta ottakaa huomioon, että jos uhraan elämäni, otan sen taas haltuuni. Ei kukaan ihminen eikä mikään muukaan luotu voi riistää minulta elämääni. Minulla on oikeus ja valta uhrata elämäni ja minulla on sama valta ja oikeus ottaa se taas haltuuni. Ette kykene tätä ymmärtämään, mutta sellaisen vallan sain Isältäni, jo ennen kuin tätä maailmaa oli.”</p>
<p id="p2_11"><sup><small><a href="/fi/The_Urantia_Book/165#p2_11">165:2.11</a></small></sup>  Nämä sanat kuultuaan hänen apostolinsa olivat ymmällään, hänen opetuslapsensa olivat ällistyksissään, kun taas Jerusalemista ja maan eri puolilta tulleet fariseukset poistuivat yöhön sanoen: ”Joko hän on hullu tai sitten hänessä on perkele<sup id="cite11"><a href="#fn11">[11]</a></sup>.” Mutta jopa muutamat jerusalemilaisopettajista sanoivat: ”Hän puhuu niin kuin puhuu se, jolla on valta; sitä paitsi onko muka joku joskus nähnyt sellaisen, jossa on perkele, avaavan sokeana syntyneen silmät ja tekevän kaikkia näitä ihmeellisyyksiä, joita tämä mies on tehnyt?”</p>
<p id="p2_12"><sup><small><a href="/fi/The_Urantia_Book/165#p2_12">165:2.12</a></small></sup>  Seuraavana aamuna noin puolet näistä juutalaisopettajista ilmoitti uskovansa Jeesukseen, ja toinen puoli palasi tyrmistyneenä Jerusalemiin ja meni kotiinsa<sup id="cite12"><a href="#fn12">[12]</a></sup>.</p>
<h2 id="p3" class="toc-header"><a href="#p3" class="toc-anchor">¶</a> 3. SAPATTISAARNA PELLASSA </h2>
<p id="p3_1"><sup><small><a href="/fi/The_Urantia_Book/165#p3_1">165:3.1</a></small></sup>  Tammikuun lopulla sapatti-iltapäivän väenkokouksissa oli osanottajia lähes kolmetuhatta<sup id="cite13"><a href="#fn13">[13]</a></sup>. Lauantaina, tammikuun 28. päivänä, Jeesus esitti ikimuistettavan saarnan aiheesta ”Luottamus ja hengellinen valmius”. Simon Pietarin esittämien alustavien huomioiden jälkeen Mestari lausui:</p>
<p id="p3_2"><sup><small><a href="/fi/The_Urantia_Book/165#p3_2">165:3.2</a></small></sup>  ”Mitä olen monta kertaa sanonut apostoleilleni ja opetuslapsilleni, sen julistan nyt tälle väenkokoukselle: Kavahtakaa fariseusten hapatusta, sillä se on tekopyhyyttä, joka syntyy ennakkoluuloisuudesta ja jota ruokitaan olemalla perinteiden orjia — olkoonkin että monet näistä fariseuksista ovat sydämeltään vilpittömiä ja että jotkut heistä ovat jääneet tänne opetuslapsikseni<sup id="cite14"><a href="#fn14">[14]</a></sup><sup id="cite15"><a href="#fn15">[15]</a></sup>. Ennen pitkää te kaikki ymmärrätte opetukseni, sillä siinä, mikä nyt on kätkettyä, ei ole mitään, mitä ei paljastettaisi<sup id="cite16"><a href="#fn16">[16]</a></sup>. Mikä nyt on teiltä kätkössä, se kaikki tehdään tunnetuksi, sitten kun Ihmisen Poika on vienyt päätökseen maan päällä ja lihallisessa hahmossa suorittamansa tehtävän.</p>
<p id="p3_3"><sup><small><a href="/fi/The_Urantia_Book/165#p3_3">165:3.3</a></small></sup>  ”Pian, peräti pian, kaikki, mitä vihamiehemme nyt salassa ja pimeydessä suunnittelevat, tuodaan päivänvaloon ja julistetaan talojen katoilta<sup id="cite17"><a href="#fn17">[17]</a></sup>. Mutta sanon teille, ystäväni, älkää pelätkö heitä, kun he koettavat surmata Ihmisen Pojan<sup id="cite18"><a href="#fn18">[18]</a></sup>. Älkää niitä pelätkö, jotka vaikka he saattavatkin kyetä tappamaan ruumiin, eivät enää sen jälkeen omaakaan mitään valtaa teihin<sup id="cite19"><a href="#fn19">[19]</a></sup>. Annan teille kehotuksen, ettette pelkäisi ketään, ei taivaassa eikä maan päällä, vaan että iloitsette siitä, että tunnette Hänet, jolla on valta vapahtaa teidät kaikesta epävanhurskaudesta ja esittää teidät universumin tuomarinistuimen edessä moitteettomina.</p>
<p id="p3_4"><sup><small><a href="/fi/The_Urantia_Book/165#p3_4">165:3.4</a></small></sup>  ”Eikö viisi varpusta myydäkin kahdesta rovosta? Ja kuitenkin on niin, että kun nämä linnut lentelevät sinne tänne ravintoa etsien, yksikään niistä ei ole olemassa ilman, että Isä, joka on kaiken elämän lähde, sen tietää. Serafisuojelijan näkökulmasta katsoen jopa päänne hiuksetkin ovat luetut<sup id="cite20"><a href="#fn20">[20]</a></sup>. Ja jos kaikki tämä on totta, miksi eläisitte niitä monia joutavuuksia peläten, joita päivittäisessä elämässänne eteenne nousee? Sanon teille: Älkää pelätkö, sillä olette paljon suurempiarvoiset kuin on montakin varpusta.</p>
<p id="p3_5"><sup><small><a href="/fi/The_Urantia_Book/165#p3_5">165:3.5</a></small></sup>  ”Kaikki ne teistä, joilla on ollut rohkeutta tunnustaa ihmisten edessä uskonsa evankeliumiini, tunnustan kohta taivaan enkelten edessä; mutta joka ihmisten edessä tieten tahtoen kieltää opetusteni totuuden, hänen kohtalonsuojelijansa kieltää myös hänet taivaan enkelten edessä<sup id="cite21"><a href="#fn21">[21]</a></sup>.</p>
<p id="p3_6"><sup><small><a href="/fi/The_Urantia_Book/165#p3_6">165:3.6</a></small></sup>  ”Sanokaa Ihmisen Pojasta mitä tahdotte, ja se annetaan teille anteeksi; mutta anteeksiantoa tuskin saa se, joka tohtii pilkata Jumalaa<sup id="cite22"><a href="#fn22">[22]</a></sup>. Kun ihmiset menevät niin pitkälle, että he tieten tahtoen lukevat Jumalan teot pahuuden voimien teoiksi, tällaiset tietoiseen kapinaan ryhtyneet tuskin edes kaipaavat syntiensä anteeksiantoa.</p>
<p id="p3_7"><sup><small><a href="/fi/The_Urantia_Book/165#p3_7">165:3.7</a></small></sup>  ”Ja kun vihamiehemme vievät teidät synagogien esimiesten ja muiden korkeiden viranomaisten eteen, älkää huolehtiko, mitä sanoisitte; älkääkä olko huolissanne, miten teidän tulisi vastata heidän kysymyksiinsä, sillä sisimmässänne oleva henki on epäilyksettä opettava teille sinä samaisena hetkenä, mitä teidän tulisi sanoa sellaista, että se koituu valtakunnan evankeliumin kunniaksi<sup id="cite23"><a href="#fn23">[23]</a></sup>.</p>
<p id="p3_8"><sup><small><a href="/fi/The_Urantia_Book/165#p3_8">165:3.8</a></small></sup>  ”Kuinka kauan oikein viivyttelette, ennen kuin teette päätöksenne? Miksi horjutte kahden mielipiteen välillä? Miksei juutalainen tai pakana voi empimättä ottaa vastaan sitä ilosanomaa, että hän on ikiaikojen Jumalan poika? Pitkäkö aika meiltä vaaditaan, ennen kuin saamme suostuteltua teidät astumaan riemumielin sinne, mikä on hengellinen perintöosanne? Tulin tähän maailmaan tehdäkseni Isän teille tunnetuksi ja johdattaakseni teidät Isän tykö<sup id="cite24"><a href="#fn24">[24]</a></sup><sup id="cite25"><a href="#fn25">[25]</a></sup>. Ensiksi mainitun olen jo tehnyt, mutta viimeksi mainittua en saa ilman suostumustanne tehdä, sillä Isä ei koskaan pakota yhtäkään ihmistä astumaan sisälle valtakuntaan. Kutsu on aina kuulunut ja on aina kuuluva: Tulkoon jokainen, joka haluaa, ja nauttikoon vapaasti elämän vettä<sup id="cite26"><a href="#fn26">[26]</a></sup>.”</p>
<p id="p3_9"><sup><small><a href="/fi/The_Urantia_Book/165#p3_9">165:3.9</a></small></sup>  Kun Jeesus oli nämä sanat lausunut, monet menivät apostolien kastettavaksi Jordanissa, kun Jeesus puolestaan kuunteli paikalle jääneiden esittämiä kysymyksiä<sup id="cite27"><a href="#fn27">[27]</a></sup>.</p>
<h2 id="p4" class="toc-header"><a href="#p4" class="toc-anchor">¶</a> 4. PERINNÖN JAKAMINEN </h2>
<p id="p4_1"><sup><small><a href="/fi/The_Urantia_Book/165#p4_1">165:4.1</a></small></sup>  Apostolien kastaessa uskovia Mestari keskusteli paikalle jääneiden kanssa. Ja muuan nuori mies sanoi hänelle: ”Mestari, isäni kuoli ja jätti paljon omaisuutta minulle ja veljelleni, mutta veljeni kieltäytyy antamasta minulle, mikä minulle kuuluu. Tahtoisitko siis käskeä veljeäni jakamaan tämän perinnön kanssani?” Jeesusta lievästi närkästytti, että tämä aineellisia arvoja kunnioittava nuorukainen tohti tuoda käsiteltäväksi tällaisen keskustelukysymyksen. Mutta hän tarttui tähän kysymykseen, koska siinä tarjoutui tilaisuus esittää taas uutta opetusta. Jeesus sanoi: ”Ihminen, kuka minusta teidän jakomiehenne teki? Mistä sinä sellaisen ajatuksen sait, että piittaisin tämän maailman aineellisista asioista?” Ja sitten hän kaikkien ympärillään olevien puoleen kääntyen sanoi: ”Varokaa ja kavahtakaa ahneutta. Ei ihmisen elämä koostu hänen mahdollisesti omistamiensa tavaroiden ylenpalttisuudesta<sup id="cite28"><a href="#fn28">[28]</a></sup>. Onnellisuus ei tule vaurauden antamasta mahdista, eikä ilo kumpua rikkauksista. Varallisuus sinänsä ei ole kirous, mutta rikkauksien rakastaminen johtaa monta kertaa sellaiseen kiintymykseen tämän maailman tavaroita kohtaan, että sielu sokaistuu eikä näe Jumalan valtakunnan hengellisten realiteettien kauniita suloja maan päällä eikä ikuisen elämän iloja taivaassa.</p>
<p id="p4_2"><sup><small><a href="/fi/The_Urantia_Book/165#p4_2">165:4.2</a></small></sup>  ”Kerronpa teille tarinan rikkaasta miehestä, jonka pelto antoi satoa yltäkylläisesti; ja kun hänestä oli tullut ylen rikas, hän kävi mielessään keskustelua sanoen: ’Mitä minä teen kaikilla rikkauksillani? Minulla on nyt niin paljon, ettei minulla ole paikkaa, mihin varastoisin varallisuuteni.’ Ja tätä ongelmaansa pohdittuaan hän sanoi: ’Nytpä minä sen keksin — revin maahan kaikki aittani ja rakennan suuremmat —, ja niin minulla on runsain mitoin tilaa, jonne varastoida maani antimet ja tavarani. Sen jälkeen voin sanoa sielulleni: Sielu, sinulla on paljon hyvää koottuna varastoon moniksi vuosiksi; nauti nyt olostasi; syö, juo ja pidä hauskaa, sillä olet rikas, ja tavaraa sinulla on mielin määrin.’<sup id="cite29"><a href="#fn29">[29]</a></sup></p>
<p id="p4_3"><sup><small><a href="/fi/The_Urantia_Book/165#p4_3">165:4.3</a></small></sup>  ”Mutta tämä rikas mies oli myös typerä. Huolehtiessaan mielensä ja ruumiinsa aineellisista tarpeista hän oli unohtanut varastoida aarteita taivaaseen hengen tyydytykseksi ja sielun pelastukseksi. Eikä hän edes tuolloin saanut nauttia siitä ilosta, että olisi ehtinyt kuluttaa haalimaansa omaisuutta, sillä tuona samana iltana häneltä vaadittiin hänen sielunsa. Sinä yönä tulivat ryövärit, jotka murtautuivat hänen taloonsa ja tappoivat hänet, ja kun he olivat ryöstäneet hänen aittansa, he polttivat, mitä vielä oli jäljellä. Ja hänen perillisensä alkoivat tapella keskenään siitä omaisuudesta, joka rosvoilta säästyi. Tämä mies kokosi itselleen aarteita maan päälle, mutta hän ei ollut rikas Jumalaan nähden<sup id="cite30"><a href="#fn30">[30]</a></sup>.”</p>
<p id="p4_4"><sup><small><a href="/fi/The_Urantia_Book/165#p4_4">165:4.4</a></small></sup>  Jeesus menetteli nuoren miehen ja hänen perintönsä suhteen tällä tavoin, koska hän tiesi, että tämän vaivana oli ahneus. Vaikkei siitä olisikaan ollut kysymys, Mestari ei olisi puuttunut asiaan, sillä hän ei koskaan sekaantunut edes apostoliensa, saati opetuslastensa, ajallisiin asioihin.</p>
<p id="p4_5"><sup><small><a href="/fi/The_Urantia_Book/165#p4_5">165:4.5</a></small></sup>  Kun Jeesus oli päättänyt tarinansa, muuan toinen mies nousi seisomaan ja kysyi häneltä: ”Mestari, tiedän, että apostolisi ovat myyneet kaiken maallisen omaisuutensa sinua seuratakseen ja että heillä on kaikki yhteistä niin kuin essealaisillakin, mutta tahtoisitko, että me kaikki, jotka olemme opetuslapsiasi, tekisimme samoin? Onko synti, jos omistaa rehellisin keinoin hankittua varallisuutta?” Ja Jeesus vastasi tähän kysymykseen: ”Ystäväni, ei ole synti, jos omistaa kunniallista omaisuutta; mutta se on synti, jos teet aineellisista omistuksesi kohteista <i>aarteita,</i> jotka saattavat vetää puoleensa kaiken huomiosi ja ohjata kiintymyksesi muualle, pois omistautumisesta valtakunnan hengellisille harrastuksille<sup id="cite31"><a href="#fn31">[31]</a></sup>. Mitään syntiä ei ole siinä, että omistaa rehellisin keinoin hankittua omaisuutta maan päällä, kunhan <i>aarteesi</i> on taivaassa; sillä missä aarteesi on, siellä on myös sydämesi<sup id="cite32"><a href="#fn32">[32]</a></sup>. On suuri ero toisaalta ahneuteen ja itsekkyyteen johtavan varallisuuden ja toisaalta sellaisen varallisuuden välillä, jota hyvän taloudenpidon hengessä hoitavat ja käyttävät runsain määrin tämän maailman hyvyyksiä omistavat ja ne, jotka perin avokätisesti antavat oman osuutensa kaiken tarmonsa valtakunnan työhön panevien ylläpitoon. Moni teistä on täällä rahatta ja tulee ravituksi ja saa tuolla telttakaupungissa katon päänsä päälle sen vuoksi, että anteliaat miehet ja varakkaat naiset ovat antaneet tällaiseen tarkoitukseen varoja isännällenne Daavid Sebedeukselle.</p>
<p id="p4_6"><sup><small><a href="/fi/The_Urantia_Book/165#p4_6">165:4.6</a></small></sup>  ”Mutta älkää koskaan unohtako, että varallisuus loppujen lopuksi on katoavaista. Aivan liian usein rikkauksien rakastaminen hämärtää ja jopa hävittää hengellisen näkökyvyn. Älkää jättäkö tiedostamatta sitä vaaraa, että varallisuudesta tuleekin isäntänne sen sijaan, että siitä tulisi renkinne.”</p>
<p id="p4_7"><sup><small><a href="/fi/The_Urantia_Book/165#p4_7">165:4.7</a></small></sup>  Jeesus ei opettanut eikä rohkaissut huolettomuutta, tuhlaavaisuutta, laiskuutta, piittaamattomuutta oman perheen fyysisistä perustarpeista eikä almujen varassa elämistä. Mutta hän kyllä opetti, että aineellisen ja ajallisen täytyy olla alisteista sielun hyvinvoinnin suhteen ja sen suhteen, että hengellinen olemus edistyy taivaan valtakunnassa.</p>
<p id="p4_8"><sup><small><a href="/fi/The_Urantia_Book/165#p4_8">165:4.8</a></small></sup>  Kun ihmiset menivät jokirantaan katsomaan kastamista, silloin edellä ensiksi mainittu mies tuli yksityisesti Jeesuksen luo puhumaan perintöasiastaan, sillä Jeesus oli hänen mielestään kohdellut häntä tylysti. Ja häntä toistamiseen kuunneltuaan Mestari vastasi: ”Poikani, miksi tällaisena päivänä lasket käsistäsi tilaisuuden ravita itseäsi elämän leivällä, kun oikein saisit päästää ahneen mielenlaatusi valloilleen? Etkö tiedä, että juutalaisen perintölain säädökset pannaan oikeudenmukaisesti täytäntöön, jos vain viitsit mennä valituksinesi synagogan oikeuteen? Etkö kykene ymmärtämään, että minun työni tarkoitus on huolehtia siitä, että tiedät taivaallisesta perintöosastasi? Etkö ole lukenut kirjoitusta: ’Siinä hän on, joka varovaisuudellaan ja paljolla kituuttamisellaan kasvaa vauraaksi, ja mitä hän tästä kaikesta palkaksensa saakaan: Kun hän sanoo, että hän on löytänyt levon ja että hän nyt voi yhtä mittaa syödä hyvyyksistään, niin ei hän kuitenkaan tiedä, mitä aika hänen kohdallaan tuo tullessaan, eikä sitäkään, että kuollessaan hänen täytyy kaikki nämä tavarat jättää muille<sup id="cite33"><a href="#fn33">[33]</a></sup>.’ Etkö ole lukenut käskyä: ’Älä himoitse’, ja toisesta kohdasta: ’He ovat syöneet ja tulleet ravituiksi ja lihoneet, ja sitten he kääntyivät muiden jumalten puoleen’? Oletko lukenut psalmeista, että ’Herra kammoksuu ahneita’, ja että ’se vähä, mitä vanhurskaalla on, on parempi kuin monen jumalattoman tavarain paljous’? ’Jos rikkauksia kertyy, älä pane sydäntäsi niihin<sup id="cite34"><a href="#fn34">[34]</a></sup><sup id="cite35"><a href="#fn35">[35]</a></sup>.’ Oletko lukenut kohdan, jossa Jeremia sanoo: ’Älköön rikas kerskatko rikkaudestansa’, ja Hesekiel lausui totuuden sanat sanoessaan: ’He osoittavat rakkautta suullansa, mutta heidän sydämensä kulkee väärän voiton perässä<sup id="cite36"><a href="#fn36">[36]</a></sup><sup id="cite37"><a href="#fn37">[37]</a></sup>.’”<sup id="cite38"><a href="#fn38">[38]</a></sup><sup id="cite39"><a href="#fn39">[39]</a></sup><sup id="cite40"><a href="#fn40">[40]</a></sup></p>
<p id="p4_9"><sup><small><a href="/fi/The_Urantia_Book/165#p4_9">165:4.9</a></small></sup>  Jeesus lähetti nuoren miehen pois sanoen hänelle: ”Poikani, mitä se sinua hyödyttää, jos voitat omaksesi koko maailman ja kadotat oman sielusi?”<sup id="cite41"><a href="#fn41">[41]</a></sup></p>
<p id="p4_10"><sup><small><a href="/fi/The_Urantia_Book/165#p4_10">165:4.10</a></small></sup>  Eräälle toiselle lähellä seisovalle, joka kysyi Jeesukselta, mikä olisi varakkaiden asema tuomiopäivänä, hän vastasi: ”En ole tullut tuomitsemaan sen paremmin rikkaita kuin köyhiäkään, vaan elämä, jonka ihmiset elävät, toimii itse kunkin tuomarina. Sen lisäksi, mitä muuta varakkaitten tuomitsemiseen saattaa liittyä, kaikkien, jotka hankkivat suuren varallisuuden, on vastattava ainakin kolmeen kysymykseen, ja nämä kysymykset ovat:</p>
<p id="p4_11"><sup><small><a href="/fi/The_Urantia_Book/165#p4_11">165:4.11</a></small></sup>  ”1. Paljonko varallisuutta keräsit?</p>
<p id="p4_12"><sup><small><a href="/fi/The_Urantia_Book/165#p4_12">165:4.12</a></small></sup>  ”2. Millä keinoin tämän varallisuuden sait?</p>
<p id="p4_13"><sup><small><a href="/fi/The_Urantia_Book/165#p4_13">165:4.13</a></small></sup>  ”3. Miten käytit varallisuutesi?”</p>
<p id="p4_14"><sup><small><a href="/fi/The_Urantia_Book/165#p4_14">165:4.14</a></small></sup>  Sitten Jeesus meni telttaansa levätäkseen hetken ennen illallista. Kun apostolit olivat suoriutuneet kastetoimituksesta, hekin tulivat sinne ja olisivat halunneet keskustella Jeesuksen kanssa rikkauksista maan päällä ja aarteesta taivaassa, mutta hän nukkui.</p>
<h2 id="p5" class="toc-header"><a href="#p5" class="toc-anchor">¶</a> 5. APOSTOLEILLE PIDETYT PUHEET VARALLISUUDESTA </h2>
<p id="p5_1"><sup><small><a href="/fi/The_Urantia_Book/165#p5_1">165:5.1</a></small></sup>  Samana iltana illallisen jälkeen, kun Jeesus ja kaksitoista apostolia kokoontuivat päivittäiseen neuvonpitoonsa, Andreas kysyi: ”Mestari, sillä aikaa kun olimme kastamassa uskovia, puhuit tänne jääneelle väkijoukolle monta sellaista sanaa, joita emme kuulleet. Tahtoisitko toistaa nämä sanat, jotta saisimme ne opiksemme?” Ja vastaukseksi Andreaksen pyyntöön Jeesus sanoi:</p>
<p id="p5_2"><sup><small><a href="/fi/The_Urantia_Book/165#p5_2">165:5.2</a></small></sup>  ”Tottahan toki, Andreas, puhun teille näistä asioista, joissa on kysymys varallisuudesta ja toimeentulosta, mutta sanojen, jotka osoitan teille, apostoleilleni, täytyy olla hieman erilaisia kuin opetuslapsille ja kansanjoukolle puhumani sanat, sillä tehän olette luopuneet kaikesta, ja olette tehneet niin ette vain minua seurataksenne, vaan jotta teidät vihittäisiin valtakunnan lähettiläiksi. Teillä on takananne jo usean vuoden kokemus, ja tiedätte, ettei Isä, jonka valtakuntaa julistatte, tule teitä hylkäämään. Olette omistaneet elämänne valtakunnan palvelutyöhön<sup id="cite42"><a href="#fn42">[42]</a></sup>. Älkää siis kantako huolta tai murehtiko ajallisen elämän asioista: siitä, mitä saatte syödäksenne, tai millä ruumiinne vaatettaisitte. Sielun hyvinvointi on enemmän kuin ruokaa ja juomaa; hengessä edistyminen on paljon enemmän kuin vaatetuksen tarve<sup id="cite43"><a href="#fn43">[43]</a></sup>. Tuntiessanne kiusausta epäillä toimeentulonne varmuutta ajatelkaa vaikka korppeja: ne eivät kylvä eivätkä leikkaa, niillä ei ole varastohuoneita eikä aittoja, ja kuitenkin Isä järjestää ravinnon niistä jokaiselle, joka sitä etsii. Ja kuinka paljon arvokkaampia olettekaan te kuin on montakin lintua! Mitkään murehtimisenne tai kalvavat epäilyksenne eivät sitä paitsi voi missään määrin auttaa aineellisten tarpeidenne tyydyttymistä. Kuka teistä pystyisi murehtimisellaan lisäämään vaaksankaan vertaa pituuttaan tai edes yhden päivän elämäänsä? Koska sellaiset asiat eivät ole vallassanne, miksi omistaisitte huolekasta ajatusta yhdellekään näistä ongelmista?</p>
<p id="p5_3"><sup><small><a href="/fi/The_Urantia_Book/165#p5_3">165:5.3</a></small></sup>  ”Katsokaa liljoja, kuinka ne kasvavat, eivätkä ne työtä tee eivätkä kehrää; ja kuitenkin minä sanon teille, ettei Salomo kaikessa loistossaan ollut niin vaatetettu kuin niistä jokainen. Jos Jumala näin vaatettaa kedon ruohon, joka tänään kukoistaa ja huomenna leikataan ja tuleen viskataan, kuinka paljon enemmän hän vaatettaakaan teidät, taivaallisen valtakunnan lähettiläät. Oi te vähäuskoiset! Kun täydestä sydämestänne omistaudutte valtakunnan evankeliumin julistamiseen, ette saisi olla epäileväisin mielin oman toimeentulonne tai kotiin jättämänne perheen toimeentulon suhteen<sup id="cite44"><a href="#fn44">[44]</a></sup>. Jos tosissanne annatte elämänne evankeliumille, elätte evankeliumista. Jos olette vain uskovia opetuslapsia, teidän on ansaittava oma leipänne ja annettava oma osuutenne kaikkien niiden toimeentuloon, jotka opettavat ja saarnaavat ja parantavat. Jos se teitä huolettaa, mistä saatte ruokanne ja juomanne, missä mielessä silloin poikkeatte tämän maailman kansakunnista, jotka niin uuraasti tavoittelevat näitä perushyödykkeitä? Omistautukaa työllenne ja uskokaa siihen, että sekä Isä että minä tiedämme teidän kaikkia näitä tarvitsevan<sup id="cite45"><a href="#fn45">[45]</a></sup>. Sallikaa minun antaa teille kertakaikkinen vakuutus siitä, että jos omistatte elämänne valtakunnan työlle, kaikista todellisista tarpeistanne pidetään huolta<sup id="cite46"><a href="#fn46">[46]</a></sup>. Etsikää sitä, mikä on suurta, ja vähäinen löytyy sen sisältä; pyytäkää sitä, mikä on taivaallista, ja mainen tulee sen ohessa. Ei ole epäilystäkään siitä, että varjo seuraa substanssia.</p>
<p id="p5_4"><sup><small><a href="/fi/The_Urantia_Book/165#p5_4">165:5.4</a></small></sup>  ”Olette vain vähäinen ryhmä, mutta jos teillä on uskoa, jos ette hairahdu pelkäämään, ilmoitan teille, että Isäni suuri mieliteko on antaa tämä valtakunta teille. Olette keränneet aarteenne sinne, missä kukkaro ei käy vanhaksi, missä mikään varas ei voi ryöstää ja missä mikään koi ei voi turmella. Ja niin kuin väenkokoukselle jo sanoin: Missä aarteesi on, siellä on myös sydämesi<sup id="cite47"><a href="#fn47">[47]</a></sup>.</p>
<p id="p5_5"><sup><small><a href="/fi/The_Urantia_Book/165#p5_5">165:5.5</a></small></sup>  ”Mutta siinä työssä, joka on kohta edessämme, sekä siinä, joka jää teille, sitten kun menen Isän tykö, teitä koetellaan ankarasti. Teidän kaikkien tulee olla varuillanne, ettette ala pelätä ja epäillä. Vyöttäköön jokainen teistä mielensä kupeet ja pitäköön lamppunsa palamassa. Olkaa aina kuin olisitte miehiä, jotka vartovat isäntäänsä kotiin hääjuhlista, jotta te, sitten kun hän tulee ja kolkuttaa, olisitte heti valmiit avaamaan hänelle. Tällaiset valppaat palvelijat saavat siunauksen isännältä, kun hän sellaisena suurena hetkenä näkee heidän uskollisuutensa. Isäntä istuttaa silloin palvelijansa pitopöytään ja palvelee heitä itse. Totisesti, totisesti minä sanon teille, että elämäänne on kohta astuva kriisi, ja teidän asiananne on olla valppaina ja valmiina.</p>
<p id="p5_6"><sup><small><a href="/fi/The_Urantia_Book/165#p5_6">165:5.6</a></small></sup>  ”Ymmärrätte erinomaisesti, ettei kukaan sallisi taloonsa murtauduttavan, jos hän tietäisi, millä hetkellä varas tulee. Olkaa myös omalta kohdaltanne valppaita, sillä hetkenä, jona vähiten aavistatte, ja tavalla, jota ette osaa edes ajatella, tulee Ihmisen Poika lähtemään<sup id="cite48"><a href="#fn48">[48]</a></sup><sup id="cite49"><a href="#fn49">[49]</a></sup>.”</p>
<p id="p5_7"><sup><small><a href="/fi/The_Urantia_Book/165#p5_7">165:5.7</a></small></sup>  Kaksitoista apostolia istuivat vaiti muutaman hetken. Jotkin näistä varoituksista he olivat kuulleet aikaisemminkin, mutta ei sellaisissa puitteissa, joissa ne heille tällä kertaa esitettiin.</p>
<h2 id="p6" class="toc-header"><a href="#p6" class="toc-anchor">¶</a> 6. VASTAUS PIETARIN KYSYMYKSEEN </h2>
<p id="p6_1"><sup><small><a href="/fi/The_Urantia_Book/165#p6_1">165:6.1</a></small></sup>  Kun he siinä istuivat ja mietiskelivät, Simon Pietari kysyi: ”Kerrotko sinä tämän vertauksen meille, apostoleillesi, vai onko se tarkoitettu kaikille opetuslapsille?” Ja Jeesus vastasi:<sup id="cite50"><a href="#fn50">[50]</a></sup></p>
<p id="p6_2"><sup><small><a href="/fi/The_Urantia_Book/165#p6_2">165:6.2</a></small></sup>  ”Koetuksen hetkellä ihmisen sielu paljastuu; koettelemus tuo julki, mitä sydämessä itse asiassa on. Kun palvelija on koeteltu ja hyväksi havaittu, silloin voi talon isäntä panna sellaisen palvelijan vastaamaan hänen taloudestaan, ja hän voi turvallisin mielin luottaa tämän uskollisen taloudenhoitajan huolehtivan siitä, että isännän lapset ovat ruokittuja ja ravittuja<sup id="cite51"><a href="#fn51">[51]</a></sup>. Samalla tavalla tulen minäkin kohta tietämään, kenen käsiin voi luottaa huolenpidon lasteni hyvinvoinnista, sitten kun olen palannut Isän tykö. Aivan kuten talon isäntä panee uskollisen ja koetellun palvelijan vastaamaan hänen perheensä asioista, niin tahdon minäkin ylentää ne, jotka valtakuntani asioiden osalta selviytyvät tämän hetken koettelemuksista.</p>
<p id="p6_3"><sup><small><a href="/fi/The_Urantia_Book/165#p6_3">165:6.3</a></small></sup>  ”Mutta jos palvelija on laiska ja alkaa sydämessään sanoa ’Isäntäni viivyttää tulemistaan’ ja ryhtyy kohtelemaan palvelijatovereitaan huonosti ja syömään ja juomaan juoppojen kanssa, silloin tämän palvelijan isäntä tuleekin hetkenä, jona tämä ei osaa häntä kaivata, ja kun isäntä huomaa hänet epäluotettavaksi, hän ajaa hänet tiehensä ja häpeään<sup id="cite52"><a href="#fn52">[52]</a></sup>. Niinpä teettekin viisaasti, jos valmistaudutte sitä päivää varten, jolloin luoksenne tullaan äkkiä ja odottamattomalla tavalla. Muistakaa, että teille on annettu paljon, siksi teiltä myös paljon vaaditaan. Ankarat koettelemukset ovat hetki hetkeltä teitä lähempänä. Minut on vielä kasteessa kastettava, ja minä olen vartiovuorossa, kunnes se on toimitettu. Te saarnaatte rauhaa maan päälle, mutta minun lähetystehtäväni ei tuo rauhaa ihmisten aineellisiin asioihin — ei ainakaan vähään aikaan<sup id="cite53"><a href="#fn53">[53]</a></sup>. Seurauksena voi olla vain eripuraisuutta, kun saman perheen kaksi jäsentä uskoo minuun ja kun kolme jäsentä torjuu tämän evankeliumin. Evankeliumi, jota saarnaatte, on vääjäämättä kääntävä ystävät, sukulaiset ja omaiset toisiaan vastaan. On totta, että kaikilla näillä uskovilla tulee olemaan suurenmoinen ja kestävä rauha omassa sydämessään, mutta maan päälle ei rauha tule, ennen kuin kaikki ovat valmiit uskomaan kunniakkaaseen perintöosaansa, joka on Jumalan pojan asema, ja astumaan sinne sisälle. Vaikka näin onkin, menkää kaikkeen maailmaan ja julistakaa tätä evankeliumia kaikille kansakunnille, jokaiselle miehelle, naiselle ja lapselle<sup id="cite54"><a href="#fn54">[54]</a></sup>.”</p>
<p id="p6_4"><sup><small><a href="/fi/The_Urantia_Book/165#p6_4">165:6.4</a></small></sup>  Ja näin päättyi tämä työntäyteinen sapattipäivä. Aamulla Jeesus ja kaksitoista apostolia menivät Pohjois-Perean kaupunkeihin käydäkseen Abnerin valvonnassa noilla seuduin työskentelevien seitsemänkymmenen sanansaattajan luona.</p>
<br/>
<figure class="table chapter-navigator">
  <table>
    <tbody>
      <tr>
        <td>
        <a href="/fi/The_Urantia_Book/164">
          <span class="mdi mdi-arrow-left-drop-circle"></span><span class="pl-2">Luku 164. Temppelin vihkimisen muistojuhla</span>
        </a>
        </td>
        <td>
        <a href="/fi/The_Urantia_Book/Index">
          <span class="mdi mdi-book-open-variant"></span><span class="pl-2">Indeksi</span>
        </a>
        <br>
        <a href="/fi/The_Urantia_Book_Multiple/165">
          <span class="mdi mdi-view-parallel"></span><span class="pl-2">Useita versioita</span>
        </a>
        </td>
        <td>
        <a href="/fi/The_Urantia_Book/166">
          <span class="pr-2">Luku 166. Viimeinen käynti pohjois-Pereassa</span><span class="mdi mdi-arrow-right-drop-circle"></span>
        </a>
        </td>
      </tr>
    </tbody>
  </table>
</figure>
<h2>Viittauksia</h2>
<div style="-moz-column-width: 30em; -webkit-column-width: 30em; column-width: 30em; margin-top: 1em;">
<ol style="margin: 0; padding-top: 0px;">
  <li style="margin-top:0px;" id="fn1"><a href="#cite1">↑</a> <i>Päivittäinen opetus</i>: <a href="/fi/Bible/John/10#v41">Joh 10:41</a>. </li>
  <li id="fn2"><a href="#cite2">↑</a> <i>Väärät paimenet</i>: <a href="/fi/Bible/Ezekiel/34#v2">Hes 34:2-10</a>; <a href="/fi/Bible/John/9#v41">Joh 9:41</a>. </li>
  <li id="fn3"><a href="#cite3">↑</a> <i>Todelliset paimenet</i>: <a href="/fi/Bible/John/10#v1">Joh 10:1-5</a>. </li>
  <li id="fn4"><a href="#cite4">↑</a> <i>Varkaat ja rosvot</i>: <a href="/fi/Bible/John/10#v8a">Joh 10:8a</a>. </li>
  <li id="fn5"><a href="#cite5">↑</a> <i>En tunne ääntä</i>: <a href="/fi/Bible/John/10#v8b">Joh 10:8b</a>. </li>
  <li id="fn6"><a href="#cite6">↑</a> <i>Vihreät laitumet</i>: <a href="/fi/Bible/Psalms/23#v2">Ps 23:2</a>. </li>
  <li id="fn7"><a href="#cite7">↑</a> <i>Jeesus ovi</i>: <a href="/fi/Bible/John/10#v7">Joh 10:7-9</a>. </li>
  <li id="fn8"><a href="#cite8">↑</a> <i>Jeesus, oikea paimen</i>: <a href="/fi/Bible/Ezekiel/34#v11">Hes 34:11-16</a>; <a href="/fi/Bible/John/10#v10">Joh 10:10-15</a>. </li>
  <li id="fn9"><a href="#cite9">↑</a> <i>Minulla on muita lampaita</i>: <a href="/fi/Bible/John/10#v16">Joh 10:16</a>; <a href="/fi/Bible/John/11#v52">Joh 11:52</a>. </li>
  <li id="fn10"><a href="#cite10">↑</a> <i>Paimen, joka on valmis kuolemaan</i>: <a href="/fi/Bible/John/10#v17">Joh 10:17-18</a>. </li>
  <li id="fn11"><a href="#cite11">↑</a> <i>Jako sanomisesta</i>: <a href="/fi/Bible/John/10#v19">Joh 10:19-21</a>. </li>
  <li id="fn12"><a href="#cite12">↑</a> <i>Monet uskoivat</i>: <a href="/fi/Bible/John/10#v42">Joh 10:42</a>. </li>
  <li id="fn13"><a href="#cite13">↑</a> <i>Kokoontuvat väkijoukot</i>: <a href="/fi/Bible/Luke/12#v1a">Luuk 12:1a</a>. </li>
  <li id="fn14"><a href="#cite14">↑</a> <i>Varokaa fariseusten hapatusta</i>: <a href="/fi/Bible/Matthew/16#v6">Matt 16:6,11-12</a>; <a href="/fi/Bible/Mark/8#v15">Mark 8:15</a>; <a href="/fi/Bible/Luke/12#v1">Luuk 12:1</a>. </li>
  <li id="fn15"><a href="#cite15">↑</a> <i>Varokaa fariseusten hapatusta</i>: <a href="/fi/Bible/Luke/12#v1b">Luuk 12:1b-2</a>. </li>
  <li id="fn16"><a href="#cite16">↑</a> <i>Pian ei mitään salattua</i>: <a href="/fi/Bible/Matthew/10#v26">Matt 10:26-27</a>; <a href="/fi/Bible/Mark/4#v22">Mark 4:22</a>. </li>
  <li id="fn17"><a href="#cite17">↑</a> <i>Julistakaa kotikatoilta</i>: <a href="/fi/Bible/Luke/12#v3">Luuk 12:3</a>. </li>
  <li id="fn18"><a href="#cite18">↑</a> <i>Ketä pelätä</i>: <a href="/fi/Bible/Jude/1#v24">Juud 1:24</a>. </li>
  <li id="fn19"><a href="#cite19">↑</a> <i>Älkää pelätkö ruumiin tappajia</i>: <a href="/fi/Bible/Matthew/10#v28">Matt 10:28</a>; <a href="/fi/Bible/Luke/12#v4">Luuk 12:4-5</a>; <a href="/fi/Bible/1_Peter/3#v14">1 Piet 3:14</a>. </li>
  <li id="fn20"><a href="#cite20">↑</a> <i>Varpuset putoavat, hiuksenne ovat luetut</i>: <a href="/fi/Bible/Matthew/10#v29">Matt 10:29-31</a>; <a href="/fi/Bible/Luke/12#v6">Luuk 12:6-7</a>. </li>
  <li id="fn21"><a href="#cite21">↑</a> <i>Tunnusta minut ihmisten edessä</i>: <a href="/fi/Bible/Matthew/10#v32">Matt 10:32-33</a>; <a href="/fi/Bible/Luke/12#v8">Luuk 12:8-9</a>. </li>
  <li id="fn22"><a href="#cite22">↑</a> <i>Anteeksiantamaton synti</i>: <a href="/fi/Bible/Matthew/12#v31">Matt 12:31-32</a>; <a href="/fi/Bible/Luke/12#v10">Luuk 12:10</a>. </li>
  <li id="fn23"><a href="#cite23">↑</a> <i>Henki antaa vastauksia</i>: <a href="/fi/Bible/Matthew/10#v16">Matt 10:16-20</a>; <a href="/fi/Bible/Mark/13#v9">Mark 13:9-11</a>; <a href="/fi/Bible/Luke/12#v11">Luuk 12:11-12</a>; <a href="/fi/Bible/Luke/21#v13">Luuk 21:13-15</a>. </li>
  <li id="fn24"><a href="#cite24">↑</a> <i>Hengellinen perintö</i>: <a href="/fi/Bible/Acts_of_the_Apostles/20#v32">Apt 20:32</a>; <a href="/fi/Bible/Acts_of_the_Apostles/26#v18">Apt 26:18</a>; <a href="/fi/Bible/Colossians/3#v24">Kol 3:24</a>; <a href="/fi/Bible/1_Peter/1#v3">1 Piet 1:3-4</a>. </li>
  <li id="fn25"><a href="#cite25">↑</a> <i>Minä olen tullut ilmoittamaan Isälle</i>: <a href="/fi/Bible/Matthew/5#v45">Matt 5:45-48</a>; <a href="/fi/Bible/Matthew/6#v1">Matt 6:1,4,6</a>; <a href="/fi/Bible/Matthew/11#v25">Matt 11:25-27</a>; <a href="/fi/Bible/Mark/11#v25">Mark 11:25-26</a>; <a href="/fi/Bible/Luke/6#v35">Luuk 6:35-36</a>; <a href="/fi/Bible/Luke/10#v22">Luuk 10:22</a>; <a href="/fi/Bible/John/1#v18">Joh 1:18</a>; <a href="/fi/Bible/John/3#v31">Joh 3:31-34</a>; <a href="/fi/Bible/John/4#v21">Joh 4:21-24</a>; <a href="/fi/Bible/John/6#v45">Joh 6:45-46</a>; <a href="/fi/Bible/John/14#v6">Joh 14:6-11,20</a>; <a href="/fi/Bible/John/15#v15">Joh 15:15</a>; <a href="/fi/Bible/John/16#v25">Joh 16:25</a>; <a href="/fi/Bible/John/17#v8">Joh 17:8,25-26</a>. </li>
  <li id="fn26"><a href="#cite26">↑</a> <i>Joka tahtoo, se voi tulla</i>: <a href="/fi/Bible/Psalms/50#v15">Ps 50:15</a>; <a href="/fi/Bible/Joel/2#v32">Joel 2:32</a>; <a href="/fi/Bible/Zechariah/13#v9">Sak 13:9</a>; <a href="/fi/Bible/Matthew/7#v24">Matt 7:24</a>; <a href="/fi/Bible/Matthew/10#v32">Matt 10:32-33</a>; <a href="/fi/Bible/Matthew/12#v50">Matt 12:50</a>; <a href="/fi/Bible/Matthew/16#v24">Matt 16:24-25</a>; <a href="/fi/Bible/Mark/3#v35">Mark 3:35</a>; <a href="/fi/Bible/Mark/8#v34">Mark 8:34-35</a>; <a href="/fi/Bible/Luke/6#v47">Luuk 6:47</a>; <a href="/fi/Bible/Luke/9#v23">Luuk 9:23-24</a>; <a href="/fi/Bible/Luke/12#v8">Luuk 12:8</a>; <a href="/fi/Bible/John/3#v15">Joh 3:15-16</a>; <a href="/fi/Bible/John/4#v13">Joh 4:13-14</a>; <a href="/fi/Bible/John/11#v25">Joh 11:25-26</a>; <a href="/fi/Bible/John/12#v46">Joh 12:46</a>; <a href="/fi/Bible/Acts_of_the_Apostles/2#v21">Apt 2:21</a>; <a href="/fi/Bible/Acts_of_the_Apostles/10#v42">Apt 10:42-43</a>; <a href="/fi/Bible/Acts_of_the_Apostles/13#v26">Apt 13:26</a>; <a href="/fi/Bible/Romans/9#v33">Room 9:33</a>; <a href="/fi/Bible/Romans/10#v13">Room 10:13</a>; <a href="/fi/Bible/1_John/2#v23">1 Joh 2:23</a>; <a href="/fi/Bible/1_John/4#v15">1 Joh 4:15</a>; <a href="/fi/Bible/1_John/5#v1">1 Joh 5:1</a>; <a href="/fi/Bible/Revelation/22#v17b">Ilm 22:17b</a>. </li>
  <li id="fn27"><a href="#cite27">↑</a> <i>Monet uskoivat</i>: <a href="/fi/Bible/John/10#v42">Joh 10:42</a>. </li>
  <li id="fn28"><a href="#cite28">↑</a> <i>Rakkaus aineellisiin asioihin</i>: <a href="/fi/Bible/Luke/12#v13">Luuk 12:13-15</a>. </li>
  <li id="fn29"><a href="#cite29">↑</a> <i>Vertaus rikkaasta miehestä</i>: <a href="/fi/Bible/Luke/12#v16">Luuk 12:16-19</a>. </li>
  <li id="fn30"><a href="#cite30">↑</a> <i>Taivaassa ei ole rikkauksia</i>: <a href="/fi/Bible/Sirach/11#v18">Sir 11:18-20</a>; <a href="/fi/Bible/Luke/12#v20">Luuk 12:20-21</a>. </li>
  <li id="fn31"><a href="#cite31">↑</a> <i>Rikkauksien vaara</i>: <a href="/fi/Bible/Matthew/19#v23">Matt 19:23-24</a>; <a href="/fi/Bible/Mark/10#v23">Mark 10:23-25</a>; <a href="/fi/Bible/Luke/18#v24">Luuk 18:24-25</a>. </li>
  <li id="fn32"><a href="#cite32">↑</a> <i>Aarre taivaassa</i>: <a href="/fi/Bible/Matthew/6#v19">Matt 6:19-21</a>; <a href="/fi/Bible/Luke/12#v33">Luuk 12:33-34</a>. </li>
  <li id="fn33"><a href="#cite33">↑</a> <i>Väärin ansaittu hyöty</i>: <a href="/fi/Bible/Proverbs/13#v7">Sananl 13:7-8</a>; <a href="/fi/Bible/Sirach/11#v18">Sir 11:18-19</a>. </li>
  <li id="fn34"><a href="#cite34">↑</a> <i>Älä himoitse</i>: <a href="/fi/Bible/Exodus/20#v17">2 Moos 20:17</a>; <a href="/fi/Bible/Deuteronomy/5#v21">5 Moos 5:21</a>; <a href="/fi/Bible/Romans/7#v7">Room 7:7</a>. </li>
  <li id="fn35"><a href="#cite35">↑</a> <i>He ovat syöneet ja lihoneet</i>: <a href="/fi/Bible/Deuteronomy/31#v20">5 Moos 31:20</a>; <a href="/fi/Bible/Deuteronomy/32#v15">5 Moos 32:15-17</a>. </li>
  <li id="fn36"><a href="#cite36">↑</a> <i>Herra inhoaa ahneita</i>: <a href="/fi/Bible/Psalms/10#v3">Ps 10:3</a>. </li>
  <li id="fn37"><a href="#cite37">↑</a> <i>Vähän oikeamielistä parempaa</i>: <a href="/fi/Bible/Psalms/37#v16">Ps 37:16</a>. </li>
  <li id="fn38"><a href="#cite38">↑</a> <i>Jos rikkaudet kasvavat, älkää antako sydämen kasvaa</i>: <a href="/fi/Bible/Psalms/62#v10">Ps 62:10</a>. </li>
  <li id="fn39"><a href="#cite39">↑</a> <i>Älkää kerskatko rikkauksilla</i>: <a href="/fi/Bible/Jeremiah/9#v23">Jer 9:23</a>. </li>
  <li id="fn40"><a href="#cite40">↑</a> <i>Suu näyttää rakkautta</i>: <a href="/fi/Bible/Ezekiel/33#v31">Hes 33:31</a>. </li>
  <li id="fn41"><a href="#cite41">↑</a> <i>Mitä jos voitat maailman, menetät sielun?</i>: <a href="/fi/Bible/Matthew/16#v26">Matt 16:26</a>; <a href="/fi/Bible/Mark/8#v36">Mark 8:36</a>; <a href="/fi/Bible/Luke/9#v25">Luuk 9:25</a>. </li>
  <li id="fn42"><a href="#cite42">↑</a> <i>Älkää olko huolissanne asioista</i>: <a href="/fi/Bible/Matthew/6#v31">Matt 6:31</a>. </li>
  <li id="fn43"><a href="#cite43">↑</a> <i>Jumala huolehtii</i>: <a href="/fi/Bible/Matthew/6#v25">Matt 6:25-27</a>; <a href="/fi/Bible/Luke/12#v22">Luuk 12:22-26</a>. </li>
  <li id="fn44"><a href="#cite44">↑</a> <i>Te, joilla on vähäinen usko</i>: <a href="/fi/Bible/Matthew/6#v28">Matt 6:28-30</a>; <a href="/fi/Bible/Matthew/8#v26">Matt 8:26</a>; <a href="/fi/Bible/Matthew/14#v31">Matt 14:31</a>; <a href="/fi/Bible/Matthew/16#v8">Matt 16:8</a>; <a href="/fi/Bible/Luke/12#v27">Luuk 12:27-28</a>. </li>
  <li id="fn45"><a href="#cite45">↑</a> <i>Isä huolehtii tarpeista</i>: <a href="/fi/Bible/Matthew/6#v31">Matt 6:31-32</a>; <a href="/fi/Bible/Luke/12#v29">Luuk 12:29-30</a>. </li>
  <li id="fn46"><a href="#cite46">↑</a> <i>Todelliset tarpeet täytetään</i>: <a href="/fi/Bible/Matthew/6#v33">Matt 6:33-34</a>; <a href="/fi/Bible/Luke/12#v31">Luuk 12:31</a>. </li>
  <li id="fn47"><a href="#cite47">↑</a> <i>Sydän seuraa aarretta</i>: <a href="/fi/Bible/Matthew/6#v19">Matt 6:19-21</a>; <a href="/fi/Bible/Luke/12#v32">Luuk 12:32-34</a>. </li>
  <li id="fn48"><a href="#cite48">↑</a> <i>Kun sitä vähiten odotetaan</i>: <a href="/fi/Bible/Matthew/24#v43">Matt 24:43-44</a>; <a href="/fi/Bible/Luke/12#v39">Luuk 12:39-40</a>. </li>
  <li id="fn49"><a href="#cite49">↑</a> <i>Vertaus: paluu hääjuhlista</i>: <a href="/fi/Bible/Matthew/24#v42">Matt 24:42</a>; <a href="/fi/Bible/Luke/12#v35">Luuk 12:35-38</a>. </li>
  <li id="fn50"><a href="#cite50">↑</a> <i>Kenelle on vertaus?</i>: <a href="/fi/Bible/Luke/12#v41">Luuk 12:41</a>. </li>
  <li id="fn51"><a href="#cite51">↑</a> <i>Luotettu palvelija</i>: <a href="/fi/Bible/Matthew/24#v45">Matt 24:45-47</a>; <a href="/fi/Bible/Luke/12#v42">Luuk 12:42-44</a>. </li>
  <li id="fn52"><a href="#cite52">↑</a> <i>Laiska palvelija</i>: <a href="/fi/Bible/Matthew/24#v48">Matt 24:48-51</a>; <a href="/fi/Bible/Luke/12#v45">Luuk 12:45-46</a>. </li>
  <li id="fn53"><a href="#cite53">↑</a> <i>Ei rauhaa</i>: <a href="/fi/Bible/Luke/12#v48a">Luuk 12:48a-53</a>. </li>
  <li id="fn54"><a href="#cite54">↑</a> <i>Suuri komissio</i>: <a href="/fi/Bible/Matthew/24#v14">Matt 24:14</a>; <a href="/fi/Bible/Matthew/28#v19">Matt 28:19-20a</a>; <a href="/fi/Bible/Mark/13#v10">Mark 13:10</a>; <a href="/fi/Bible/Mark/16#v15">Mark 16:15</a>; <a href="/fi/Bible/Luke/24#v47">Luuk 24:47</a>; <a href="/fi/Bible/John/17#v18">Joh 17:18</a>; <a href="/fi/Bible/Acts_of_the_Apostles/1#v8b">Apt 1:8b</a>. </li>
</ol>
</div>
